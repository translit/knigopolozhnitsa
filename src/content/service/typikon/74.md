---
title: "Во ст҃ꙋ́ю и҆ вели́кꙋю недѣ́лю па́схи"
navigation:
  key: service-typikon-74
  title: "Во ст҃ꙋ́ю и҆ вели́кꙋю недѣ́лю па́схи"
  parent: service-typikon
  order: 74
type: "service"
---

# Во ст҃ꙋ́ю и҆ вели́кꙋю недѣ́лю па́схи.

<red> Ѡ҆б̾ часѣ̀ ѹ҆́треннѣмъ, параекклисїа́рхъ взе́мъ бл҃гослове́нїе ѹ҆ настоѧ́телѧ, и҆схо́дитъ, ѹ҆дарѧ́етъ въ вели́кое и҆ кле́плетъ дово́льно. </red>

<red>И҆</red> вше́дъ во хра́мъ вжига́етъ свѣщы̀ всѧ̑, и҆ канди̑ла: ѹ҆строѧ́етъ же сосꙋ́ды два̀ со ѹ҆́глїемъ горѧ́щимъ, и҆ влага́етъ въ ни́хъ ѳѷмїа́ма мно́гѡ бл҃гово́ннагѡ, и҆ поставлѧ́етъ є҆ди́нъ сосꙋ́дъ средѝ цр҃кве, дрꙋгі́й же во ст҃о́мъ ѻ҆лтарѣ̀: ꙗ҆́кѡ да и҆спо́лнитсѧ цр҃ковь всѧ̀ бл҃гово́нїѧ.

<red>Т</red>а́же настоѧ́тель вше́дъ во ст҃ы́й ѻ҆лта́рь со і҆ере́и и҆ дїа́коны ѡ҆блача́тсѧ въ ве́сь свѣтлѣ́йшїй са́нъ, и҆ раздае́тъ свѣщы̀ бра́тїи. <red>И҆</red> взе́млетъ чⷭ҇тны́й крⷭ҇тъ: кади́ло же взе́млетъ дїа́конъ: <red>І҆</red>ере́й же ст҃о́е є҆ѵⷢ҇лїе, и҆́нъ і҆ере́й ѡ҆́бразъ воскрⷭ҇нїѧ хрⷭ҇то́ва, и҆ ста́вѧтсѧ лице́мъ на за́падъ: <red>И҆</red> затворѧ́тъ врата̀ цр҃кѡ́внаѧ, ꙗ҆̀же къ за́падꙋ. <red>И҆</red>схо́дитъ настоѧ́тель со і҆ере́и въ притво́ръ, сѣ́верными две́рьми, пред̾идꙋ́щымъ пред̾ ни́мъ дїа́конѡмъ со двѣма̀ свѣща́ми, и҆ ѻ҆́ба ли̑ки, пою́ще стїхи́рꙋ, гла́съ ѕ҃: <red>В</red>оскрⷭ҇нїе твоѐ хрⷭ҇тѐ сп҃се:

<red> [Се́й сті́хъ не ѡ҆брѣта́етсѧ ни во є҆ди́номъ ѿ ѹ҆ста́вѡвъ, нижѐ въ пентїкоста́рїахъ, є҆́же бы здѣ̀ пѣва́емꙋ бы́ти є҆мꙋ̀.] </red>

<red>Т</red>а́же ѹ҆дарѧ́ютъ во всѧ̑ кампа́ны и҆ тѧ̑жкаѧ, и҆ кле́плютъ дово́льнѡ. <red>И҆ </red>вше́дше въ притво́ръ, и҆ ста́нꙋтъ со є҆ѵⷢ҇лїемъ и҆ со ѡ҆́бразомъ, лице́мъ на за́падъ, ꙗ҆́коже ѹ҆каза́сѧ пре́жде. <red>Т</red>а́же настоѧ́тель взе́млетъ ѹ҆ дїа́кона кади́ло въ пра́вꙋю рꙋ́кꙋ, крⷭ҇тъ же въ лѣ́вꙋю, и҆ кади́тъ ѡ҆́бразы, и҆ кли́росы, и҆ бра́тїю, по ѻ҆бы́чаю. <red>Д</red>їа́конꙋ же предносѧ́щꙋ пред̾ ни́мъ свѣщꙋ̀ горѧ́щꙋ. <red>Б</red>ра́тїѧ же всѝ стоѧ́тъ держа́ще свѣщы̀ своѧ̑, со внима́нїемъ молѧ́щесѧ въ себѣ̀, и҆ бл҃годарѧ́ще на́съ ра́ди пострада́вшаго, и҆ воскрⷭ҇шагѡ хрⷭ҇та̀ бг҃а на́шего. <red>П</red>о сконча́нїи же кажде́нїѧ, прихо́дитъ настоѧ́тель пред̾ вели̑кїѧ врата̀ цр҃кве, и҆ покади́тъ дїа́кона предстоѧ́щаго є҆мꙋ̀ со свѣще́ю. <red>Т</red>огда̀ взе́мъ кади́ло дїа́конъ ѿ рꙋкꙋ̀ настоѧ́телѧ, и҆ покади́тъ самаго̀ настоѧ́телѧ. <red>И҆</red> па́ки воспрїи́мъ настоѧ́тель, кади́ло ста́въ пред̾ цр҃ко́вными две́рьми, зрѧ̀ на восто́къ, и҆ назна́менꙋетъ вели̑кїѧ врата̀ цр҃кве, <red>затворє́ннаѧ сꙋ̑ща, </red>кади́ломъ крⷭ҇тоѡбра́знѡ, <red>три́жды</red>, держѧ̀ въ лѣ́вой рꙋцѣ̀ чⷭ҇тны́й крⷭ҇тъ. <red>И҆ </red>свѣти́льникѡмъ стоѧ́щымъ со ѻ҆бою̀ странꙋ̑.

<red>И҆</red> возгласи́тъ велегла́снѡ: <red> Сла́ва ст҃ѣ́й и҆ є҆диносꙋ́щнѣй, и҆ животворѧ́щей, и҆ нераздѣ́льнѣй трⷪ҇цѣ, всегда̀ ны́нѣ и҆ при́снѡ, и҆ во вѣ́ки вѣкѡ́въ. </red>

<red>И҆</red> на́мъ ѿвѣща́ющымъ: <red>А҆</red>ми́нь.

<red>Н</red>ачина́етъ настоѧ́тель съ про́чими слꙋжи́тели, велегла́снѡ настоѧ́щїй тропа́рь, во гла́съ є҃: <red>Х</red>рⷭ҇то́съ воскр҃се и҆з̾ ме́ртвыхъ, сме́ртїю сме́рть попра́въ, и҆ сꙋ́щымъ во гробѣ́хъ живо́тъ дарова́въ.

<red>И҆</red> мы̀ то́йже пое́мъ подо́бнѣ, со сладкопѣ́нїемъ. <red>П</red>ое́тсѧ же се́й тропа́рь <red>три́жды</red> ѿ настоѧ́телѧ, и҆ <red>три́жды </red>ѡ҆ на́съ.

<red>Т</red>а́же настоѧ́тель глаго́летъ стїхѝ: а҃-й: <red>Д</red>а воскрⷭ҇нетъ бг҃ъ, и҆ расточа́тсѧ вразѝ є҆гѡ̀. <red>И҆</red> на кі́йждо сті́хъ мы̀ пое́мъ тропа́рь: <red>Х</red>рⷭ҇то́съ воскр҃се: ве́сь по <red>є҆ди́ножды</red>. в҃-й сті́хъ: <red>Ꙗ҆́</red>кѡ и҆счеза́етъ ды́мъ, да и҆сче́знꙋтъ. <red>Х</red>рⷭ҇то́съ воскр҃се: <red>є҆ди́ножды</red>. <red>Т</red>ре́тїй: <red>Т</red>а́кѡ да поги́бнꙋтъ грѣ̑шницы ѿ лица̀ бж҃їѧ: <red>Х</red>рⷭ҇то́съ воскр҃се: <red>є҆ди́ножды</red>. <red>Ч</red>етве́ртый: <red>С</red>е́й де́нь, є҆го́же сотворѝ гдⷭ҇ь: <red>Х</red>рⷭ҇то́съ воскр҃се: <red>є҆ди́ножды</red>.

<red>С</red>ла́ва, <red>Х</red>рⷭ҇то́съ воскр҃се: <red>є҆ди́ножды</red>. <red>И҆</red> ны́нѣ, <red>Х</red>рⷭ҇то́съ воскр҃се: <red>є҆ди́ножды</red>.

<red>Т</red>а́же настоѧ́тель пое́тъ вы́шшимъ гла́сомъ: <red>Х</red>рⷭ҇то́съ воскр҃се и҆з̾ ме́ртвыхъ, сме́ртїю сме́рть попра́въ.

<red>И҆</red> ѿверза́етъ врата̀. <red>В</red>хо́дитъ настоѧ́тель съ чⷭ҇тны́мъ крⷭ҇то́мъ, пред̾идꙋ́щымъ є҆мꙋ̀ со двѣма̀ лампа́дами:

<red>И҆</red> бра́тїѧмъ пою́щымъ: <red>И҆</red> сꙋ́щымъ во гробѣ́хъ живо́тъ дарова́въ.

<red>Т</red>а́же ѹ҆дарѧ́ютъ во всѧ̑ кампа́ны, и҆ кле́плютъ дово́льнѡ, трѝ зво́ны. <red>В</red>ше́дъ же настоѧ́тель со і҆ере́и во ст҃ы́й ѻ҆лта́рь:

<red>И҆</red> дїа́конъ глаго́летъ є҆ктенїю̀ вели́кꙋю: <red>М</red>и́ромъ гдⷭ҇ꙋ помо́лимсѧ.

<red>В</red>озгла́съ: <red>Ꙗ҆́</red>кѡ подоба́етъ тебѣ̀ всѧ́каѧ сла́ва:

<red>И҆</red> начина́етъ предстоѧ́тель канѡ́нъ, творе́нїе господи́на і҆ѡа́нна дамаски́на, гла́съ а҃-й. і҆рмо́съ: <red>В</red>оскрⷭ҇нїѧ де́нь: <red>І҆</red>рмосы̀ на д҃: тропари́ же на в҃і, съ припѣ́вы, <red>Х</red>рⷭ҇то́съ воскр҃се: <red>И҆</red> па́ки послѣдѝ кі́йждо ли́къ і҆рмо́съ. <red>П</red>ослѣди́ же на схо́дѣ катава́сїа, і҆рмо́съ то́йже: <red>В</red>оскрⷭ҇нїѧ де́нь: <red>И҆</red> но не́мъ, <red>Х</red>рⷭ҇то́съ воскр҃се: <red>три́жды</red>. <red>Т</red>вори́тъ же нача́ло канѡ́на на кꙋ́юждо пѣ́снь всегда̀ предстоѧ́тель, десно́й и҆лѝ лѣ́вой странѣ̀ слꙋчи́вшейсѧ нача́ти. <red>И҆</red> кади́тъ въ нача́лѣ канѡ́на ст҃ы̑ѧ і҆кѡ̑ны, и҆ ѻ҆́ба ли́ки, и҆ бра́тїю по чи́нꙋ. <red>И҆</red> по ко́ейждо пѣ́сни быва́етъ є҆ктенїа̀ ма́лаѧ внѣ̀ ѻ҆лтарѧ̀, ꙗ҆́коже рѣ́хомъ, во ст҃ы́й се́й де́нь. <red>В</red>озгла́съ внꙋ́трь ѻ҆лтарѧ̀ ѿ і҆ере́а: <red>Ꙗ҆́</red>кѡ твоѧ̀ держа́ва: <red>П</red>о а҃-й пѣ́сни, пое́тъ десна́ѧ страна̀. <red>П</red>о г҃-й же пое́тъ лѣ́ваѧ. <red>С</red>и́це пое́мъ и҆ по про́чихъ пѣ́снехъ. <red>П</red>о г҃-й пѣ́сни, возгла́съ: <red>Ꙗ҆́</red>кѡ ты̀ є҆сѝ бг҃ъ на́шъ:

<red>Та́же ѵ҆пакоѝ, гла́съ д҃: П</red>редвари́вшыѧ ѹ҆́тро ꙗ҆̀же ѡ҆ марі́и, и҆ ѡ҆брѣ́тшыѧ ка́мень ѿвале́нъ ѿ гро́ба, слы́шахꙋ ѿ а҆́гг҃ла: во свѣ́тѣ присносꙋ́щнѣмъ сꙋ́щаго съ ме́ртвыми что̀ и҆́щете ꙗ҆́кѡ человѣ́ка; ви́дите грѡ́бныѧ пелєны̀, тецы́те и҆ мі́рꙋ проповѣ́дите, ꙗ҆́кѡ воста̀ гдⷭ҇ь, ѹ҆мертви́вый сме́рть: ꙗ҆́кѡ є҆́сть сн҃ъ бг҃а сп҃са́ющагѡ ро́дъ человѣ́ческїй.

<red>И҆</red> чте́нїе въ григо́рїи бг҃осло́вѣ, є҆гѡ́же нача́ло: <red>Н</red>а стра́жи мое́й ста́нꙋ:

<red>П</red>о чте́нїи же, па́ки вжига́ютъ свѣщы̀ бра́тїѧ.

<red>П</red>о д҃-й пѣ́сни, є҆ктенїа̀, и҆ возгла́съ: <red>Ꙗ҆́</red>кѡ бл҃гъ и҆ чл҃вѣколю́бецъ бг҃ъ є҆сѝ: <red>П</red>о є҃-й пѣ́сни, возгла́съ: <red>Ꙗ҆́</red>кѡ ст҃и́сѧ и҆ просла́висѧ пречⷭ҇тно́е и҆ великолѣ́пое и҆́мѧ твоѐ: <red>П</red>о ѕ҃-й пѣ́сни, возгла́съ: <red>Т</red>ы́ бо є҆сѝ цр҃ь ми́ра, и҆ сп҃съ дꙋ́шъ на́шихъ: <red>Конда́къ, гла́съ и҃: А҆́</red>ще и҆ во гро́бъ снизше́лъ є҆сѝ безсме́ртне, но а҆́довꙋ разрꙋши́лъ є҆сѝ си́лꙋ, и҆ воскрⷭ҇лъ є҆сѝ ꙗ҆́кѡ побѣди́тель хрⷭ҇тѐ бж҃е, жена́мъ мѷроно́сицамъ вѣща́вый: ра́дꙋйтесѧ, и҆ твои̑мъ а҆пⷭ҇лѡмъ ми́ръ да́рꙋѧй, па́дшымъ подаѧ́й воскрⷭ҇нїе.

<red>И҆</red> і҆́косъ. <red>И҆</red> чте́мъ сѷнаѯа́рїй.

<red>Та́же глаго́лемъ: В</red>оскрⷭ҇нїе хрⷭ҇то́во ви́дѣвше, поклони́мсѧ ст҃о́мꙋ гдⷭ҇ꙋ і҆и҃сꙋ. є҆ди́номꙋ безгрѣ́шномꙋ. крⷭ҇тꙋ̀ твоемꙋ̀ покланѧ́емсѧ хрⷭ҇тѐ, и҆ ст҃о́е воскрⷭ҇нїе твоѐ пое́мъ и҆ сла́вимъ: ты́ бо є҆сѝ бг҃ъ на́шъ, ра́звѣ тебѐ и҆но́гѡ не зна́емъ: и҆́мѧ твоѐ и҆менꙋ́емъ. прїиди́те всѝ вѣ́рнїи, поклони́мсѧ ст҃о́мꙋ хрⷭ҇то́вꙋ воскрⷭ҇нїю: се́ бо прїи́де крⷭ҇то́мъ ра́дость всемꙋ̀ мі́рꙋ, всегда̀ бл҃гословѧ́ще гдⷭ҇а, пое́мъ воскрⷭ҇нїе є҆гѡ̀: распѧ́тїе бо претерпѣ́въ, сме́ртїю сме́рть разрꙋшѝ. <red>три́жды</red>.

<red>Посе́мъ стїхи́ра, гла́съ ѕ҃: В</red>оскр҃съ і҆и҃съ ѿ гро́ба, ꙗ҆́коже проречѐ, дадѐ на́мъ живо́тъ вѣ́чный, и҆ ве́лїю млⷭ҇ть. <red>три́жды</red>.

<red>Т</red>а́же пое́мъ про́чыѧ г҃ пѣ́сни. <red>П</red>о з҃-й пѣ́сни, є҆ктенїа̀ ма́лаѧ. <red>В</red>озгла́съ: <red>Б</red>ꙋ́ди держа́ва црⷭ҇твїѧ твоегѡ̀: <red>П</red>о и҃-й пѣ́сни возгла́съ: <red>Ꙗ҆́</red>кѡ бл҃гослови́сѧ и҆́мѧ твоѐ: На ѳ҃-й пѣ́сни, пое́мъ припѣ́вы пра́здника па́схи, по не́й же є҆ктенїа̀, и҆ возгла́съ: <red>Ꙗ҆́</red>кѡ тѧ̀ хва́лѧтъ всѧ̑ си̑лы нбⷭ҇ныѧ:

<red>С</red>вѣти́ленъ: <red>П</red>ло́тїю ѹ҆снꙋ́въ: <red>три́жды</red>.

<red>Н</red>а хвали́техъ, <red>В</red>сѧ́кое дыха́нїе, на гла́съ а҃. ста́вимъ стїхѝ д҃, и҆ пое́мъ стїхи̑ры. воскрⷭ҇ны, гла́съ а҃. <red>П</red>ое́мъ твою̀ хрⷭ҇тѐ: и҆ про́чихъ г҃.

<red>Т</red>а́же соше́дшесѧ ѻ҆́ба ли̑ка вкꙋ́пѣ, пое́мъ стїхи̑ры па́схи, гла́съ є҃, съ припѣ́вы и҆́хъ: <red>Д</red>а воскрⷭ҇нетъ бг҃ъ, и҆ расточа́тсѧ вразѝ є҆гѡ̀. <red>П</red>а́сха сщ҃е́ннаѧ на́мъ дне́сь показа́сѧ: <red>И҆</red> про́чыѧ г҃ стїхѝ:

<red>С</red>ла́ва, и҆ ны́нѣ, гла́съ то́йже: <red>В</red>оскрⷭ҇нїѧ де́нь:

<red>Т</red>а́же, <red>Х</red>рⷭ҇то́съ воскр҃се: <red>И҆</red> пое́мъ сїѐ мно́гажды, до́ндеже цѣлꙋ́етъ бра́тїѧ дрꙋ́гъ дрꙋ́га.

<red>Ц</red>ѣлова́нїе же настоѧ́телѧ съ про́чими і҆ере́и и҆ дїа́коны, во ст҃о́мъ ѻ҆лтарѣ̀ быва́етъ си́це: глаго́летъ приходѧ́й: <red>Х</red>рⷭ҇то́съ воскр҃се. <red>Ѻ҆́</red>номꙋ же ѿвѣща́вшꙋ: <red>В</red>ои́стиннꙋ воскр҃се. <red>П</red>осе́мъ взе́мъ настоѧ́тель чⷭ҇тны́й крⷭ҇тъ, и҆ ста́нетъ внѣ̀ пред̾ ст҃ы́ми црⷭ҇кими две́рьми. <red>Т</red>а́кожде и҆ всѝ сщ҃е́нницы, є҆ли́кѡ и҆́хъ є҆́сть, и҆ дїа́коны, взе́мше кі́йждо и҆́хъ ст҃о́е є҆ѵⷢ҇лїе, и҆ чⷭ҇тны̑ѧ і҆кѡ̑ны, по чи́нꙋ своемꙋ̀. <red>И҆</red> ста́нꙋтъ всѝ рѧ́домъ, ѿ десны́ѧ страны̀ настоѧ́телѧ. <red>И҆</red> прихо́дѧтъ пре́жде честнѣ́йшїи цр҃кѡ́вницы, и҆ ста́рцы, є҆ди́нъ по є҆ди́номꙋ. <red>И҆</red> ма́лѡ преклонѧ́ютсѧ пред̾ настоѧ́телемъ. <red>И҆</red> цѣлꙋ́ютъ кі́йждо и҆́хъ чⷭ҇тны́й крⷭ҇тъ, и҆ ст҃о́е є҆ѵⷢ҇лїе, є҆го́же держи́тъ і҆ере́й, и҆ про́чыѧ ѡ҆́бразы. <red>Т</red>а́же и҆ самого̀ настоѧ́телѧ во ѹ҆ста̀ цѣлꙋ́ютъ, глаго́люще: <red>Х</red>рⷭ҇то́съ воскр҃се. <red>Ѻ҆́</red>номꙋ же ѿвѣща́вшꙋ: <red>В</red>ои́стиннꙋ воскр҃се. <red>П</red>о томꙋ́ же ѡ҆́бразꙋ и҆ і҆ере́євъ цѣлꙋ́ютъ, и҆ са́ми междꙋ̀ собо́ю, по чи́нꙋ своемꙋ̀. <red>И҆</red> ста́вѧтсѧ ѿ і҆ере́євъ по десно́й странѣ̀ рѧ́домъ. <red>Т</red>а́же по ни́хъ и҆ мїрѧ́не та́кожде цѣлова́нїе творѧ́тъ. <red>Р</red>абѡ́тницы же монасты́рстїи въ то́мже чинꙋ̀ да ста́нꙋтъ, и҆ дрꙋ́гъ дрꙋ́га цѣлꙋ́юще. <red>Б</red>ыва́етъ же посредѝ во всѣ́хъ ве́лїе молча́нїе.

<red>П</red>о цѣлова́нїи же чте́тсѧ ѡ҆гласи́тельное сло́во златоꙋ́стагѡ ѿ настоѧ́телѧ, и҆лѝ є҆кклисїа́рха: <red>А҆́</red>ще кто̀ бл҃гочести́въ, и҆ бг҃олюби́въ: <red>Н</red>е сѣди́мъ же на сицево́мъ чте́нїи, но стоѧ́ще слꙋ́шаемъ всѝ.

<red>Т</red>а́же глаго́летсѧ тропа́рь ст҃а́гѡ, гла́съ и҃: <red>Ѹ҆́</red>стъ твои́хъ:

<red>П</red>осе́мъ дїа́конъ глаго́летъ є҆ктєнїѝ: <red>П</red>оми́лꙋй на́съ бж҃е: и҆ <red>И҆</red>спо́лнимъ ѹ҆́треннюю мл҃твꙋ на́шꙋ гдⷭ҇еви.

<red>И҆</red> по возгла́сѣ, дїа́конъ: <red>П</red>ремꙋ́дрость.

<red>М</red>ы́ же, <red>Б</red>л҃гословѝ.

<red>Н</red>астоѧ́тель, <red>С</red>ы́й бл҃гослове́нъ хрⷭ҇то́съ бг҃ъ на́шъ:

<red>И҆</red> мы̀, <red>А҆</red>ми́нь. <red>Ѹ҆</red>твердѝ бж҃е:

<red>П</red>осе́мъ настоѧ́тель держѧ̀ крⷭ҇тъ, вмѣ́стѡ, <red>С</red>ла́ва тебѣ̀ хрⷭ҇тѐ бж҃е: пое́тъ, <red>Х</red>рⷭ҇то́съ воскр҃се и҆з̾ ме́ртвыхъ, сме́ртїю сме́рть попра́въ.

<red>И҆</red> мы̀ пое́мъ: <red>И҆</red> сꙋ́щымъ во гробѣ́хъ живо́тъ дарова́въ.

<red>И҆</red> а҆́бїе настоѧ́тель глаго́летъ ѿпꙋ́стъ: <red>Х</red>рⷭ҇то́съ воскр҃сы́й и҆з̾ ме́ртвыхъ, сме́ртїю сме́рть попра́вый, и҆ сꙋ́щымъ во гробѣ́хъ живо́тъ дарова́вый: и҆́стинный бг҃ъ на́шъ, и҆ прѡ́чаѧ.

<red>Т</red>а́же крⷭ҇тъ возвыша́ѧ глаго́летъ: <red>Х</red>рⷭ҇то́съ воскр҃се. <red>три́жды</red>.

<red>М</red>ы́ же ѿвѣща́емъ: <red>В</red>ои́стиннꙋ воскр҃се. <red>три́жды</red>.

<red>Т</red>а́же пое́мъ коне́чное: <red>Х</red>рⷭ҇то́съ воскр҃се: <red>три́жды</red>, ве́сь тропа́рь.

<red>И҆</red> по не́мъ пѣ́нїемъ ко́нчимъ: <red>И҆</red> на́мъ дарова̀ живо́тъ вѣ́чный, покланѧ́емсѧ є҆гѡ̀ тридне́вномꙋ воскрⷭ҇нїю.

<red>П</red>осе́мъ многолѣ́тны. <red>И҆</red> цѣлꙋ́емъ чⷭ҇тны́й крⷭ҇тъ держи́мый въ рꙋкꙋ̀ настоѧ́телѧ.

<red>И҆</red> ча́съ а҃-й глаго́лемъ: <red>Х</red>рⷭ҇то́съ воскр҃се, <red>три́жды</red>. <red>В</red>оскрⷭ҇нїе хрⷭ҇то́во: <red>три́жды</red>.

<red>Т</red>а́же ѵ҆пакоѝ, <red>є҆ди́ножды</red>: <red>П</red>редвари́вшыѧ ѹ҆́тро:

<red>Т</red>а́же конда́къ, <red>є҆ди́ножды</red>: <red>А҆́</red>ще и҆ во гро́бъ:

<red>Та́же и҆ се́й тропа́рь є҆ди́ножды: В</red>о гро́бѣ пло́тски, во а҆́дѣ же съ дꙋше́ю ꙗ҆́кѡ бг҃ъ, въ раи́ же съ разбо́йникомъ, и҆ на прⷭ҇то́лѣ бы́лъ є҆сѝ хрⷭ҇тѐ со ѻ҆ц҃е́мъ и҆ дх҃омъ, всѧ̑ и҆сполнѧ́ѧй неѡпи́санный.

<red>Сла́ва: Ꙗ҆́</red>кѡ живоно́сецъ, ꙗ҆́кѡ раѧ̀ краснѣ́йшїй вои́стиннꙋ, и҆ черто́га всѧ́кагѡ ца́рскагѡ, показа́сѧ свѣтлѣ́йшїй хрⷭ҇тѐ гро́бъ тво́й, и҆сто́чникъ на́шегѡ воскрⷭ҇нїѧ.

<red>И҆ ны́нѣ, бг҃оро́диченъ: В</red>ы́шнѧгѡ ѡ҆сщ҃е́нное бж҃е́ственное селе́нїе, ра́дꙋйсѧ, тобо́ю бо даде́сѧ ра́дость, бцⷣе зовꙋ́щымъ: бл҃гослове́на ты̀ въ жена́хъ є҆сѝ всенепоро́чнаѧ влⷣчце.

<red>Т</red>а́же, <red>Г</red>дⷭ҇и поми́лꙋй, м҃.

<red>С</red>ла́ва, и҆ ны́нѣ: <red>Чⷭ҇</red>тнѣ́йшꙋю херꙋві̑мъ:

<red>И҆́</red>менемъ гдⷭ҇нимъ бл҃гословѝ ѻ҆́тче.

<red>І҆</red>ере́й сті́хъ: <red>М</red>л҃твами ст҃ы́хъ ѻ҆тє́цъ на́шихъ:

<red>М</red>ы́ же рече́мъ, <red>А҆</red>ми́нь.

<red>И҆</red> па́ки глаго́лемъ подо́бнѣ: <red>Х</red>рⷭ҇то́съ воскр҃се: <red>три́жды</red>.

<red>С</red>ла́ва, и҆ ны́нѣ, <red>Г</red>дⷭ҇и поми́лꙋй, <red>три́жды</red>.

<red>Б</red>л҃гословѝ, и҆ ѿпꙋ́стъ пе́рвагѡ часа̀. <red>С</red>и́мъ же ѡ҆́бразомъ пое́тсѧ за г҃-й, за ѕ҃-й пред̾ лїтꙋргі́ею, та́кожде и҆ пред̾ вече́рнею за ѳ҃-й ча́съ, и҆ за повече́рїе. <red>Т</red>а́кожде и҆ за полꙋ́нощницꙋ.

<red>[зрѝ] А҆́</red>ще ли когда̀ по нꙋ́ждѣ не бꙋ́детъ лїтꙋргі́и: <red>В</red>мѣ́стѡ и҆з̾ѡбрази́тельныхъ глаго́лемъ си́це: <red>Х</red>рⷭ҇то́съ воскр҃се: <red>три́жды</red>. <red>В</red>оскрⷭ҇нїе хрⷭ҇то́во: <red>є҆ди́ножды</red>. <red>П</red>осе́мъ, <red>П</red>редвари́вшыѧ ѹ҆́тро:

<red>С</red>ла́ва, конда́къ: <red>А҆́</red>ще и҆ во гро́бъ: <red>И҆</red> ны́нѣ, <red>Є҆</red>диноро́дный сн҃е:

<red>П</red>осе́мъ бл҃жє́нна ѿ канѡ́на, пѣ́снь г҃ и҆ ѕ҃.

<red>І҆</red>ере́й, <red>П</red>ремꙋ́дрость.

<red>Ч</red>те́цъ надписа́нїе а҆по́стола, и҆ са́мое чте́нїе.

<red>П</red>осе́мъ і҆ере́й є҆ѵⷢ҇лїе.

<red>Т</red>а́же, <red>П</red>омѧнѝ на́съ гдⷭ҇и: <red>Л</red>и́къ нбⷭ҇ный: <red>И҆</red> посе́мъ: <red>В</red>ѣ́рꙋю во є҆ди́наго бг҃а: <red>Ѡ҆</red>сла́би, ѡ҆ста́ви: <red>И҆</red> по <red>Ѻ҆́</red>ч҃е на́шъ: конда́къ: <red>А҆́</red>ще и҆ во гро́бъ:

<red>С</red>ла́ва, и҆ ны́нѣ, бг҃оро́диченъ: <red>В</red>ы́шнѧгѡ ѡ҆сщ҃е́нное:

<red>Г</red>дⷭ҇и поми́лꙋй, м҃.

<red>Т</red>а́же, <red>Є҆</red>ди́нъ ст҃ъ, є҆ди́нъ гдⷭ҇ь і҆и҃съ хрⷭ҇то́съ, во сла́вꙋ бг҃а ѻ҆тца̀, а҆ми́нь.

<red>И҆</red> посе́мъ вмѣ́стѡ, <red>Б</red>ꙋ́ди и҆́мѧ гдⷭ҇не, <red>Х</red>рⷭ҇то́съ воскр҃се: <red>три́жды</red>.

<red>Т</red>а́же ѱало́мъ, <red>Б</red>л҃гословлю̀ гдⷭ҇а на всѧ́кое вре́мѧ: <red>К</red>оне́цъ: <red>Н</red>е лиша́тсѧ всѧ́кагѡ бл҃га.

<red>И҆</red> посе́мъ ѿпꙋ́стъ: и҆ и҆схо́димъ въ трапе́зꙋ.

<red> Подоба́етъ вѣ́дати, ка́кѡ пое́тсѧ моле́бенъ на ст҃ꙋ́ю па́схꙋ:</red>

<red>І҆</red>ере́й глаго́летъ: <red>Б</red>л҃гослове́нъ бг҃ъ на́шъ: <red>И҆</red> мы̀, <red>А҆</red>ми́нь.

<red>Т</red>а́же і҆ере́й, Хрⷭ҇то́съ воскр҃се: <red>три́жды</red>.

<red>Т</red>а́же, <red>Х</red>рⷭ҇то́съ воскр҃се: <red>три́жды</red>, на ли́ки, ꙗ҆́коже пред̾из̾ѧви́сѧ въ нача́лѣ ѹ҆́трени.

<red>П</red>о <red>С</red>ла́ва, и҆ ны́нѣ, і҆ере́й глаго́летъ: <red>Х</red>рⷭ҇то́съ воскр҃се и҆з̾ ме́ртвыхъ:

<red>М</red>ы́ же, <red>И҆</red> сꙋ́щымъ во гробѣ́хъ живо́тъ дарова́въ.

<red>Т</red>а́же, <red>С</red>ла́ва, и҆ ны́нѣ, ѵ҆пакоѝ: <red>П</red>редвари́вшыѧ ѹ҆́тро:

<red> А҆́ще ли хо́щеши приложи́ти канѡ́нъ ко́егѡ ст҃а́гѡ: </red>

<red>Т</red>огда̀ глаго́ли пре́жде тропа́рь ст҃а́гѡ, <red>є҆ди́ножды</red>:

<red>С</red>ла́ва, и҆ ны́нѣ: <red>П</red>редвари́вшыѧ ѹ҆́тро:

<red>П</red>осе́мъ канѡ́нъ па́схи, со і҆рмосо́мъ на ѕ҃. <red>П</red>рипѣ́въ, <red>Х</red>рⷭ҇то́съ воскр҃се: и҆ ст҃а́гѡ, а҆́ще бꙋ́детъ, на д҃. <red>К</red>атава́сїа, по г҃-й и҆ ѕ҃-й пѣ́сни: <red>С</red>п҃сѝ ѿ бѣ́дъ: <red>П</red>о ѕ҃-й пѣ́сни, конда́къ и҆ і҆́косъ па́схи.

<red>Т</red>а́же прокі́менъ, гла́съ и҃: <red>С</red>е́й де́нь, є҆го́же сотворѝ гдⷭ҇ь:

<red>С</red>ті́хъ: <red>И҆</red>сповѣ́дайтесѧ гдⷭ҇еви:

<red>Т</red>а́же ст҃а́гѡ прокі́менъ.

<red>Є҆</red>ѵⷢ҇лїе лꙋкѝ, зача́ло рд҃і. <red>П</red>ото́мъ ст҃а́гѡ. <red>П</red>о ѳ҃-й пѣ́сни, за <red>Д</red>осто́йно, і҆рмо́съ: <red>С</red>вѣти́сѧ, свѣти́сѧ:

<red>Т</red>а́же, хрⷭ҇то́съ воскр҃се: <red>три́жды</red>:

<red>П</red>осе́мъ ѵ҆пакоѝ: <red>П</red>редвари́вшыѧ ѹ҆́тро:

<red>С</red>ла́ва, тропа́рь ст҃а́гѡ. <red>И҆</red> ны́нѣ, конда́къ: <red>А҆́</red>ще и҆ во гро́бъ:

<red>Т</red>а́же, є҆ктенїа̀, <red>П</red>оми́лꙋй на́съ бж҃е:

<red>П</red>осе́мъ і҆ере́й глаго́летъ, <red>П</red>ремꙋ́дрость.

<red>М</red>ы́ же, <red>Х</red>рⷭ҇то́съ воскр҃се: <red>три́жды</red>.

<red>Т</red>а́же і҆ере́й вмѣ́стѡ: <red>С</red>ла́ва тебѣ̀ хрⷭ҇тѐ бж҃е: <red>Х</red>рⷭ҇то́съ воскр҃се и҆з̾ ме́ртвыхъ:

<red>И҆</red> мы̀: <red>И҆</red> сꙋ́щымъ во гробѣ́хъ живо́тъ дарова́въ.

<red>И҆</red> ѿпꙋ́стъ со крⷭ҇то́мъ глаго́летъ си́це: <red>Х</red>рⷭ҇то́съ воскр҃сы́й и҆з̾ ме́ртвыхъ: <red>И҆</red> прѡ́чаѧ, ꙗ҆́кѡ предписа́сѧ въ концѣ̀ ѹ҆́трени.

<red>П</red>осе́мъ возглаша́етъ: <red>Х</red>рⷭ҇то́съ воскр҃се, <red>три́жды</red>.

<red>М</red>ы́ же ѿвѣща́емъ: <red>В</red>ои́стиннꙋ воскр҃се, <red>три́жды</red>.

<red>И҆</red> па́ки пое́мъ: <red>Х</red>рⷭ҇то́съ воскр҃се: <red>три́жды</red>.

<red>Т</red>а́же, <red>Г</red>дⷭ҇и поми́лꙋй, <red>три́жды</red>, съ пѣ́нїемъ.

<red> Послѣ́дованїе лїтꙋргі́и быва́етъ пора́нꙋ. </red>

<red>Н</red>аче́ншꙋ дїа́конꙋ: <red>Б</red>л҃гословѝ влады́ко. <red>Н</red>астоѧ́телю же возгласи́вшꙋ: <red>Б</red>л҃гослове́но црⷭ҇тво ѻ҆ц҃а̀, и҆ сн҃а, и҆ ст҃а́гѡ дх҃а, ны́нѣ и҆ при́снѡ, и҆ во вѣ́ки вѣкѡ́въ.

<red>И҆</red> мы̀: <red>А҆</red>ми́нь.

<red>Н</red>астоѧ́тель пое́тъ съ про́чими слꙋжи́тели во ст҃о́мъ ѻ҆лтарѣ̀: <red>Х</red>рⷭ҇то́съ воскр҃се и҆з̾ ме́ртвыхъ, сме́ртїю сме́рть попра́въ, и҆ сꙋ́щымъ во гробѣ́хъ живо́тъ дарова́въ. <red>Три́жды</red>.

<red>И҆</red> ли́ки то́йже, <red>три́жды</red>.

<red>Н</red>астоѧ́тель глаго́летъ припѣ́въ, <red>П</red>е́рвый: <red>Д</red>а воскрⷭ҇нетъ бг҃ъ:

<red>Л</red>и́къ: <red>Х</red>рⷭ҇то́съ воскр҃се: <red>є҆ди́ножды</red>.

<red>В</red>торы́й: <red>Ꙗ҆́</red>кѡ и҆счеза́етъ ды́мъ: <red>Х</red>рⷭ҇то́съ воскр҃се: <red>є҆ди́ножды</red>.

<red>Т</red>ре́тїй: <red>Т</red>а́кѡ да поги́бнꙋтъ грѣ̑шницы: <red>Х</red>рⷭ҇то́съ воскр҃се: <red>є҆ди́ножды</red>.

<red>Ч</red>етве́ртый: <red>С</red>е́й де́нь: <red>Х</red>рⷭ҇то́съ воскр҃се: <red>є҆ди́ножды</red>.

<red>С</red>ла́ва: <red>Х</red>рⷭ҇то́съ воскр҃се: <red>є҆ди́ножды. И҆</red> ны́нѣ: <red>Х</red>рⷭ҇то́съ воскр҃се: <red>є҆ди́ножды. </red>

<red>Т</red>а́же настоѧ́тель пое́тъ вы́шшимъ гла́сомъ: <red>Х</red>рⷭ҇то́съ воскр҃се и҆з̾ ме́ртвыхъ, сме́ртїю сме́рть попра́въ.

<red>М</red>ы́ же: <red>И҆</red> сꙋ́щымъ во гробѣ́хъ живо́тъ дарова́въ.

<red>П</red>осе́мъ глаго́летъ дїа́конъ є҆ктенїю̀ вели́кꙋю.

<red>П</red>о є҆ктенїи́ же, и҆ по возгла́сѣ: <red>А҆</red>нтїфѡ́нъ а҃- й, ѱало́мъ ѯ҃є, гла́съ в҃. <red>С</red>ті́хъ а҃: <red>В</red>оскли́кните гдⷭ҇еви всѧ̀ землѧ̀. <red>П</red>рипѣ́въ: <red>М</red>л҃твами бцⷣы, сп҃се сп҃сѝ на́съ. <red>Д</red>рꙋгі́й ли́къ то́йже сті́хъ: <red>В</red>оскли́кните гдⷭ҇еви всѧ̀ землѧ̀, по́йте же и҆́мени є҆гѡ̀, дади́те сла́вꙋ хвалѣ̀ є҆гѡ̀. <red>М</red>л҃твами бцⷣы:

<red>С</red>ті́хъ: <red>Р</red>цы́те бг҃ꙋ: ко́ль стра̑шна дѣла̀ твоѧ̑! во мно́жествѣ си́лы твоеѧ̀ со́лжꙋтъ тебѣ̀ вразѝ твоѝ.

<red>М</red>л҃твами бцⷣы:

<red>С</red>ті́хъ г҃: <red>В</red>сѧ̀ землѧ̀ да покло́нитсѧ тебѣ̀, и҆ пое́тъ тебѣ̀, да пое́тъ же и҆́мени твоемꙋ̀ вы́шнїй.

<red>М</red>л҃твами бцⷣы:

<red>С</red>ла́ва, и҆ ны́нѣ, кꙋ́пнѡ ѻ҆́ба ли̑ка, вы́шшимъ гла́сомъ: <red>М</red>л҃твами бцⷣы:

<red>Т</red>а́же є҆ктенїа̀ ма́лаѧ.

<red>А҆</red>нтїфѡ́нъ в҃-й, ѱало́мъ ѯ҃ѕ-й, гла́съ то́йже. <red>С</red>ті́хъ а҃: <red>Б</red>ж҃е ѹ҆ще́дри ны̀, и҆ бл҃гослови́ ны. <red>П</red>рипѣ́въ: <red>С</red>п҃си́ ны сн҃е бж҃їй, воскр҃сы́й и҆з̾ ме́ртвыхъ, пою́щыѧ тѝ: а҆ллилꙋ́їа. <red>є҆ди́ножды</red>. <red>Д</red>рꙋга́ѧ страна̀ то́йжде сті́хъ: <red>Б</red>ж҃е ѹ҆ще́дри ны̀ и҆ бл҃гослови́ ны, просвѣтѝ лицѐ твоѐ на ны̀, и҆ поми́лꙋй ны̀. <red>С</red>п҃си́ ны сн҃е бж҃їй: <red>С</red>ті́хъ в҃: <red>Д</red>а позна́емъ на землѝ пꙋ́ть тво́й, во всѣ́хъ ꙗ҆зы́цѣхъ сп҃се́нїе твоѐ. <red>С</red>п҃си́ ны сн҃е бж҃їй: <red>С</red>ті́хъ г҃: <red>Д</red>а и҆сповѣ́дѧтсѧ тебѣ̀ лю́дїе бж҃е, да и҆сповѣ́дѧтсѧ тебѣ̀ лю́дїе всѝ. <red>С</red>п҃си́ ны сн҃е бж҃їй:

<red>С</red>ла́ва, и҆ ны́нѣ: вкꙋ́пѣ два̀ ли̑ка: <red>Є҆</red>диноро́дный сн҃е:

<red>Т</red>а́же є҆ктенїа̀.

<red>А҆</red>нтїфѡ́нъ г҃-й, ѱало́мъ ѯ҃з-й, гла́съ є҃: <red>Д</red>а воскрⷭ҇нетъ бг҃ъ, и҆ расточа́тсѧ вразѝ є҆гѡ̀. <red>Т</red>ропа́рь: <red>Х</red>рⷭ҇то́съ воскр҃се и҆з̾ ме́ртвыхъ:

<red>Д</red>рꙋга́ѧ страна̀ то́йжде сті́хъ: <red>Д</red>а воскрⷭ҇нетъ бг҃ъ, и҆ расточа́тсѧ вразѝ є҆гѡ̀: <red>Х</red>рⷭ҇то́съ воскр҃се: <red>С</red>ті́хъ в҃: <red>Ꙗ҆́</red>кѡ и҆счеза́етъ ды́мъ, да и҆сче́знꙋтъ: <red>Х</red>рⷭ҇то́съ воскр҃се: <red>С</red>ті́хъ г҃: <red>Т</red>а́кѡ да поги́бнꙋтъ грѣ̑шницы ѿ лица̀ бж҃їѧ: <red>Х</red>рⷭ҇то́съ воскр҃се:

<red>И҆</red> быва́етъ вхо́дъ.

<red>И҆</red> возглаша́етъ дїа́конъ, <red>а҆́ще є҆́сть, а҆́ще же нѝ, і҆ере́й. П</red>ремꙋ́дрость, про́сти.

<red>М</red>ы́ же вхо́дное: <red>В</red>ъ цр҃квахъ бл҃гослови́те бг҃а, гдⷭ҇а ѿ и҆стѡ́чникъ і҆и҃левыхъ:

<red>И҆</red> пое́мъ тропа́рь: <red>Х</red>рⷭ҇то́съ воскр҃се: <red>Ѵ҆</red>пакоѝ: <red>П</red>редвари́вшыѧ ѹ҆́тро:

<red>С</red>ла́ва, и҆ ны́нѣ, конда́къ: <red>А҆́</red>ще и҆ во гро́бъ снизше́лъ є҆сѝ:

<red>В</red>мѣ́стѡ же трист҃а́гѡ: <red>Є҆</red>ли́цы во хрⷭ҇та̀ крⷭ҇ти́стесѧ, во хрⷭ҇та̀ ѡ҆блеко́стесѧ: а҆ллилꙋ́їа.

<red>[зрѝ] Подоба́етъ вѣ́дати: Ꙗ҆́</red>кѡ сїѐ нача́ло лїтꙋргі́и, и҆ а҆нтїфѡ́ны, и҆ <red>Є҆</red>ли́цы во хрⷭ҇та̀ крⷭ҇ти́стесѧ: пое́мъ во всю̀ седми́цꙋ свѣ́тлꙋю, да́же до недѣ́ли но́выѧ.

<red>П</red>рокі́менъ, гла́съ и҃: <red>С</red>е́й де́нь, є҆го́же сотворѝ гдⷭ҇ь, возра́дꙋемсѧ и҆ возвесели́мсѧ во́нь.

<red>С</red>ті́хъ: <red>И҆</red>сповѣ́дайтесѧ гдⷭ҇еви ꙗ҆́кѡ бл҃гъ, ꙗ҆́кѡ въ вѣ́къ млⷭ҇ть є҆гѡ̀.

<red>А҆</red>по́столъ дѣѧ́нїй, зача́ло а҃: <red>П</red>е́рвое ѹ҆́бѡ сло́во сотвори́хъ: <red>А҆</red>ллилꙋ́їа, гла́съ д҃: <red>Т</red>ы̀ воскр҃съ ѹ҆ще́дриши сїѡ́на:

<red>С</red>ті́хъ: <red>Г</red>дⷭ҇ь съ нб҃сѐ на зе́млю призрѣ̀.

<red>Є҆</red>ѵⷢ҇лїе і҆ѡа́нна, зача́ло а҃. <red>В</red>ре́мени же приспѣ́вшꙋ чте́нїѧ ст҃а́гѡ є҆ѵⷢ҇лїа: <red>Н</red>ача́льный дїа́конъ хотѧ́й є҆ѵⷢ҇лїе честѝ, глаго́летъ: <red>Б</red>л҃гословѝ влады́ко бл҃говѣсти́телѧ:

<red>Т</red>а́же настоѧ́тель глаго́летъ: <red>Б</red>г҃ъ мл҃твами ст҃а́гѡ сла́внагѡ: и҆ прѡ́чаѧ, ꙗ҆́коже ѹ҆каза́сѧ въ лїтꙋргїа́рїи.

<red>И҆</red>схо́дитъ дїа́конъ, и҆ на ѻ҆бы́чномъ мѣ́стѣ прѧ́мѡ ца́рскихъ вра́тъ, на восто́къ лице́мъ ста́нетъ.

<red>И҆</red> настоѧ́телю пре́жде возгласи́вшꙋ пред̾ престо́ломъ: <red>П</red>ремꙋ́дрость, про́сти, ѹ҆слы́шимъ ст҃а́гѡ є҆ѵⷢ҇лїа:

<red>Т</red>о́жде и҆ всѝ і҆ере́и, є҆ли́цы сꙋ́ть слꙋжа́щїи. <red>П</red>о си́хъ же и҆ дїа́кони глаго́лютъ, на разли́чныхъ мѣ́стѣхъ ста́вше ѿ ст҃а́гѡ прⷭ҇то́ла, и҆ до за́падныхъ вра́тъ цр҃ко́вныхъ є҆ди́нъ по є҆ди́номꙋ. <red>П</red>ослѣди́ же всѣ́хъ стои́тъ а҆рхїдїа́конъ. <red>И҆</red> чтꙋ́тъ всѝ по настоѧ́телю, є҆ди́нъ по є҆ди́номꙋ по статїѧ́мъ, ꙗ҆́коже настоѧ́тель расположи́тъ.

<red>И҆</red> предначина́етъ настоѧ́тель: <red>Ѿ</red> і҆ѡа́нна ст҃а́гѡ є҆ѵⷢ҇лїа чте́нїе.

<red>П</red>ро́чїи то́жде.

<red>Н</red>астоѧ́тель: <red>В</red>о́нмемъ.

<red>П</red>ро́чїи то́жде.

<red>Н</red>астоѧ́тель стоѧ̀ пред̾ престо́ломъ на восто́къ лице́мъ, чте́тъ: <red>В</red>ъ нача́лѣ бѣ̀ сло́во: и҆ прѡ́чаѧ.

<red>П</red>ро́чїи то́жде.

<red>И҆</red> на всѧ́комъ возгла́сѣ и҆лѝ статїѝ є҆ѵⷢ҇лїа, ѹ҆дарѧ́ютъ въ цр҃кви по <red>є҆ди́ножды</red> въ канді́ю. <red>П</red>араекклисїа́рхъ же внѣ̀ цр҃кве въ вели́кое би́ло, и҆ въ вели́кїй кампа́нъ. <red>Н</red>а послѣ́днемъ же возгла́сѣ ѹ҆дарѧ́ютъ во всѧ̑ кампа́ны, и҆ въ вели́кое би́ло.

<red>И҆</red> быва́етъ по чи́нꙋ бж҃е́ственнаѧ лїтꙋргі́а златоꙋ́стагѡ.

<red>В</red>мѣ́стѡ, <red>Д</red>осто́йно, пое́мъ: <red>А҆́</red>гг҃лъ вопїѧ́ше бл҃года́тнѣй:

<red>Т</red>а́же і҆рмо́съ: <red>С</red>вѣти́сѧ, свѣти́сѧ:

<red>П</red>рича́стный: <red>Т</red>ѣ́ло хрⷭ҇то́во прїими́те, и҆сто́чника безсме́ртнагѡ вкꙋси́те. а҆ллилꙋ́їа, <red>три́жды</red>.

<red>Є҆</red>гда́ же настоѧ́тель глаго́летъ: <red>С</red>о стра́хомъ бж҃їимъ и҆ вѣ́рою пристꙋпи́те.

<red>М</red>ы́ же вмѣ́стѡ, <red>Б</red>л҃гослове́нъ грѧды́й во и҆́мѧ гдⷭ҇не: пое́мъ, <red>Х</red>рⷭ҇то́съ воскр҃се: <red>є҆ди́ножды. </red>

<red>Н</red>астоѧ́тель глаго́летъ: <red>С</red>п҃сѝ бж҃е лю́ди твоѧ̑:

<red>И҆</red> мы̀: <red>Х</red>рⷭ҇то́съ воскр҃се: <red>є҆ди́ножды</red>.

<red>Є҆</red>гда́ же и҆зглаго́летъ і҆ере́й: <red>В</red>сегда̀, ны́нѣ, и҆ при́снѡ.

<red>И҆</red> мы̀, <red>Х</red>рⷭ҇то́съ воскр҃се: <red>є҆ди́ножды</red>.

<red>П</red>осе́мъ є҆ктенїа̀.

<red>В</red>мѣ́стѡ же, <red>Б</red>ꙋ́ди и҆́мѧ гдⷭ҇не, и҆ вмѣ́стѡ ѱалма̀, <red>Б</red>л҃гословлю̀ гдⷭ҇а, пое́мъ: <red>Х</red>рⷭ҇то́съ воскр҃се: в҃і, и҆ мно́жае, до́ндеже ꙾а҆нафѡ́ра꙾<red>[꙾а҆нті́дѡръ꙾]</red> ѿ настоѧ́телѧ разда́стсѧ.

<red>Т</red>а́же настоѧ́тель: <red>Б</red>л҃гослове́нїе гдⷭ҇не на ва́съ:

<red>Л</red>и́къ: <red>А҆</red>ми́нь.

<red>П</red>осе́мъ настоѧ́тель, вмѣ́стѡ, <red>С</red>ла́ва тебѣ̀ хрⷭ҇тѐ бж҃е, пое́тъ: <red>Х</red>рⷭ҇то́съ воскр҃се и҆з̾ ме́ртвыхъ:

<red>И҆</red> ли́къ: <red>И҆</red> сꙋ́щымъ во гробѣ́хъ живо́тъ дарова́въ. <red>П</red>осе́мъ настоѧ́тель глаго́летъ ѿпꙋ́стъ со крⷭ҇то́мъ по ѻ҆бы́чаю, ꙗ҆́коже ѹ҆каза́сѧ на ѹ҆́трени.

<red>[зрѝ] Да бꙋ́детъ же вѣ́стнѡ и҆ сїѐ: Ꙗ҆́</red>кѡ вра́тъ црⷭ҇кихъ ѻ҆лтарѧ̀, вели́кихъ же, и҆ ѿ стра́нъ ма́лыхъ, по всѣ̑мъ цр҃квамъ во всю̀ свѣ́тлꙋю седми́цꙋ не затворѧ́емъ и҆ во вре́мѧ причаще́нїѧ.

<red>[зрѝ] Вѣ́домо же бꙋ́ди и҆ сїѐ: Ꙗ҆́</red>кѡ мѧ́съ правосла́внїи хрⷭ҇тїа́не къ цр҃кви не прино́сѧтъ, но въ до́мъ ко і҆ере́ю.

<red> Мл҃тва во є҆́же бл҃гослови́ти бра́шна, мѧса̀, во ст҃ꙋ́ю и҆ вели́кꙋю недѣ́лю па́схи. </red>

<red>Т</red>вори́тъ і҆ере́й нача́ло: <red>Б</red>л҃гослове́нъ бг҃ъ на́шъ: <red>Х</red>рⷭ҇то́съ воскр҃се: <red>три́жды</red>. <red>Та́</red>же, <red>Г</red>дⷭ҇ꙋ помо́лимсѧ. <red>Г</red>дⷭ҇и поми́лꙋй. <red>П</red>ри́зри гдⷭ҇и і҆и҃се хрⷭ҇тѐ бж҃е на́шъ, на бра́шна мѧ́съ:

<red> Мл҃тва во є҆́же бл҃гослови́ти сы́ръ и҆ ꙗ҆́ица. </red>

<red>Ꙗ҆́</red>ица же и҆ сы́ръ принесє́нныѧ поставлѧ́ютсѧ въ притво́рѣ, въ цр҃ковь же ѿню́дъ не подоба́етъ вноси́ти. І҆ере́й же и҆зше́дъ глаго́летъ: <red>Г</red>дⷭ҇ꙋ помо́лимсѧ. <red>В</red>лⷣко гдⷭ҇и бж҃е на́шъ:

<red>[зрѝ] Вѣ́стно же бꙋ́ди: Ꙗ҆́</red>кѡ сицевы́й мѧ́съ и҆ набѣ́лꙋ прино́съ, не є҆́сть па́сха, нижѐ а҆́гнецъ, ꙗ҆́коже нѣ́цыи глаго́лютъ и҆ прїе́млютъ, и҆ є҆мꙋ̀ со всѧ́кимъ говѣ́нїемъ, ꙗ҆́коже нѣ́коей ст҃ы́ни причаща́ютсѧ: но просто́е приноше́нїе. не а҆́ки бо сїѐ въ же́ртвꙋ бг҃ꙋ приноси́тисѧ и҆́мать, но то́кмѡ да начина́ющымъ по постѣ̀ мѧ́со и҆ сы́ръ ꙗ҆́сти, ѿ і҆ере́а предложе́нными мл҃твами въ снѣ́дь бл҃гослове́но бꙋ́детъ: па́сха бо са́мъ хрⷭ҇то́съ є҆́сть, и҆ а҆́гнецъ взе́млѧй грѣхѝ мі́ра, на ѻ҆лтарѣ̀ въ безкро́вной же́ртвѣ, въ пречⷭ҇тыхъ та́йнахъ чⷭ҇тна́гѡ тѣ́ла, и҆ животворѧ́щїѧ кро́ве своеѧ̀, ѿ і҆ере́а бг҃ꙋ и҆ ѻ҆ц҃ꙋ̀ приноси́мый, и҆ томꙋ̀ досто́йнѡ причаща́ющїисѧ, и҆́стиннꙋю ꙗ҆дѧ́тъ па́схꙋ. И҆ сегѡ̀ ра́ди ѻ҆́ныѧ прино́сы, ꙗ҆́кѡ не сꙋ́ть па́сха, во ѻ҆лта́рь и҆лѝ въ цр҃ковь не досто́итъ вноси́ти, но внѣ̀ цр҃кве, и҆лѝ въ притво́рѣ, мл҃твою бл҃гослови́ти, по г҃-мꙋ пра́вилꙋ ст҃ы́хъ а҆пⷭ҇лъ, глаго́лющихъ: А҆́ще кто̀ є҆пⷭ҇кпъ и҆лѝ пресвѵ́теръ, кромѣ̀ вчине́нїѧ гдⷭ҇нѧ ѡ҆ же́ртвѣ, и҆на̑ѧ нѣ̑каѧ ко ѻ҆лтарю̀ принесе́тъ, ме́дъ, и҆лѝ млеко̀, и҆лѝ вмѣ́стѡ вїна̀ сїке́рꙋ, сі́есть, ѻ҆лові́нꙋ, и҆лѝ медови́нꙋ, и҆лѝ пти̑цы, и҆лѝ ка̑ѧ живѡ́тнаѧ, и҆лѝ сѡ́чива, ра́звѣ гро́здїѧ въ лѣ́тѣ, и҆ є҆ле́а на свѣ́щники и҆ ѳѷмїа́ма, во вре́мѧ лїтꙋргі́и, да и҆зве́ржетсѧ. <red>И҆</red> по ѕ҃-мꙋ собо́рꙋ, и҆́же въ трꙋ́ллѣ, въ пра́вилѣ ч҃ѳ глаго́лющꙋ. <red>И҆</red> семꙋ̀ во а҆рме́нстѣй странѣ̀ быва́ти ѹ҆вѣ́дѣхомъ, ꙗ҆́кѡ нѣ́цыи внꙋ́трь во ст҃ы́хъ ѻ҆лтарѣ́хъ, ча̑сти мѧ́съ варѧ́ще, прино́сѧтъ сщ҃е́нникѡмъ жидо́вски раздѣлѧ́юще.

<red>Т</red>ѣ́мже цр҃ковь непоро́чнꙋю хранѧ́ще, ѹ҆зако́нихомъ, ꙗ҆́кѡ не подоба́етъ ни є҆ди́номꙋ же і҆ере́ю разли́чныхъ мѧ́съ часте́й ѿ приносѧ́щихъ прїима́ти: но тѣ́ми дово́льни да бꙋ́дꙋтъ, ꙗ҆̀же приносѧ́щемꙋ возмнѧ́тсѧ. <red>С</red>ицево́мꙋ приноше́нїю быва́емꙋ внѣ̀ цр҃кве. <red>А҆́</red>ще же кто̀ сегѡ̀ не сотвори́тъ, да ѿлꙋчи́тсѧ.

<red> Послѣ́дованїе а҆́ртоса.</red>

<red>В</red>ъ де́нь ст҃ы́ѧ па́схи по ѿпꙋ́стѣ бж҃е́ственныѧ лїтꙋргі́и, взе́мшꙋ і҆ере́ю ѡ҆́бразъ воскрⷭ҇нїѧ хрⷭ҇то́ва, дїа́конꙋ же прїи́мшꙋ ѿ и҆на́гѡ а҆́ртосъ црⷭ҇кими враты̀, а҆́ще во ѻ҆лтарѣ̀ бꙋ́детъ.
<red> [Въ нѣ́кихъ же ѻ҆би́телехъ на а҆нало́гїи во хра́мѣ на сїѐ ѹ҆стро́енномъ кꙋ́пнѡ со ѡ҆́бразомъ воскрⷭ҇нїѧ гдⷭ҇нѧ поставлѧ́етсѧ: и҆ ꙾ко а҆нафѡ́рѣ꙾]</red>
<red>[꙾а҆нті́дѡрꙋ꙾]</red> и҆дꙋ́ще цѣлꙋ́ютъ пе́рвѣе пра́здникъ, та́же а҆́ртосъ.
<red>И҆</red> дїа́конъ взе́млетъ є҆го̀ и҆з̾ мѣ́ста, съ панагїа́ромъ, и҆ въ рꙋка́хъ несе́тъ, пред̾идꙋ́щей лампа́дѣ, и҆лѝ двѣма̀. настоѧ́тель же и҆ бра́тїѧ всѧ̑ по чи́нꙋ своемꙋ̀ и҆схо́дѧтъ со а҆́ртосомъ,
<red>сі́есть хлѣ́бомъ, просфоро́ю всецѣ́лою, на сѐ со крⷭ҇то́мъ на не́й и҆з̾ѡбраже́ннымъ ѹ҆гото́ванною,</red> и҆з̾ цр҃кве въ трапе́зꙋ.
<red>В</red>мѣ́стѡ ѱалма̀,
<red>В</red>ознесꙋ́ тѧ бж҃е мо́й:
<red>Х</red>рⷭ҇то́съ воскр҃се. пою́ще:
<red>П</red>араекклисїа́рхꙋ же и҆ про́чей бра́тїи во всѧ̑ зво́ны ѹ҆дарѧ́ющымъ.
<red>И҆</red> вше́дше въ трапе́зꙋ поставлѧ́ютъ пра́здникъ и҆ а҆́ртосъ на мѣ́стѣхъ и҆́хъ.

<red>И҆</red> глаго́летъ настоѧ́тель: <red>Х</red>рⷭ҇то́съ воскр҃се, <red>три́жды</red>. <red>И҆ Ѻ҆́ч҃</red>е на́шъ:

<red>С</red>ла́ва, и҆ ны́нѣ: <red>Г</red>дⷭ҇и поми́лꙋй, <red>три́жды</red>, бл҃гословѝ.

<red>Н</red>астоѧ́тель, <red>Х</red>рⷭ҇тѐ бж҃е бл҃гословѝ ꙗ҆́стїе: и҆ прѡ́чаѧ.

Мы́ же, <red>А҆</red>ми́нь.

<red>С</red>ѣда́емъ кі́йждо на мѣ́стѣ свое́мъ, со всѧ́кимъ безмо́лвїемъ, и҆ бл҃гоговѣ́инствомъ: и҆ быва́етъ ѹ҆тѣше́нїе ве́лїе на всѧ̑ и҆ чте́нїе по ѻ҆бы́чаю. <red>П</red>о ѻ҆бы́чной трапе́зѣ, востаю́ще бра́тїѧ, поставлѧ́ютъ а҆́ртосъ на трапе́зѣ, пою́ще: <red>Х</red>рⷭ҇то́съ воскр҃се: <red>три́жды</red>, и҆ <red>Г</red>дⷭ҇и поми́лꙋй, <red>три́жды</red>: <red>Б</red>л҃гословѝ.

<red>Т</red>а́же кела́рь прїе́мъ, ѻ҆бы́чное проще́нїе ѿ настоѧ́телѧ и҆ бра́тїи: <red>Б</red>л҃гослови́те мѧ̀ ѻ҆тцы̀ ст҃і́и, и҆ прости́те мѧ̀ грѣ́шнаго.

<red>М</red>ы́ же рече́мъ: <red>Б</red>г҃ъ да прости́тъ и҆ бл҃гослови́тъ.

<red>Т</red>а́же сне́мъ камила́ѵхїй, возгласи́тъ, вмѣ́стѡ, <red>В</red>ели́ко и҆́мѧ ст҃ы́ѧ трⷪ҇цы: <red>Х</red>рⷭ҇то́съ воскр҃се, <red>є҆ди́ножды. </red>

<red>Н</red>а́мъ же ѿвѣща́ющымъ: <red>В</red>ои́стиннꙋ воскр҃се:

<red>Т</red>о́йже назна́менавъ крⷭ҇тоѡбра́знѡ а҆́ртосомъ, глаго́летъ: <red>П</red>окланѧ́емсѧ є҆гѡ̀ тридне́вномꙋ воскрⷭ҇нїю. <red>П</red>олага́етъ и҆ на панагїа́рѣ.

<red>П</red>ото́мъ прино́ситъ кела́рь а҆́ртосъ съ панагїа́ромъ къ настоѧ́телю, и҆ цѣлꙋ́етъ а҆́ртосъ, и҆ всѧ̑ по не́мъ бра́тїѧ, пою́ще пѣ́снь ѳ҃-ю, <red>І҆</red>рмо́съ, <red>С</red>вѣти́сѧ, свѣти́сѧ: и҆ про́чыѧ ѻ҆́ба тропарѝ тоѧ̀ пѣ́сни. <red>И҆</red> па́ки і҆рмо́съ, <red>С</red>вѣти́сѧ, свѣти́сѧ: <red>П</red>о цѣлова́нїи же просфоры̀ ѿ всѣ́хъ, возврати́всѧ кела́рь поставлѧ́етъ ю҆̀ пред̾ настоѧ́телемъ, и҆ рече́тъ сті́хъ: <red>М</red>л҃твами ст҃ы́хъ ѻ҆тє́цъ на́шихъ, гдⷭ҇и і҆и҃се хрⷭ҇тѐ бж҃е на́шъ, поми́лꙋй на́съ.

<red>И҆</red> мы̀, <red>А҆</red>ми́нь.

и҆ пое́мъ, <red>Х</red>рⷭ҇то́съ воскр҃се: <red>три́жды</red>.

<red>С</red>ла́ва, глаго́лемъ ѵ҆пакоѝ, <red>П</red>редвари́вшыѧ ѹ҆́тро: <red>И҆</red> ны́нѣ, конда́къ, <red>А҆́</red>ще и҆ во гро́бъ:

<red>Г</red>дⷭ҇и поми́лꙋй, <red>три́жды</red>. <red>Б</red>л҃гословѝ.

<red>Н</red>астоѧ́тель: <red>Б</red>л҃гослове́нъ бг҃ъ ми́лꙋѧй и҆ пита́ѧй на́съ ѿ свои́хъ бога́тыхъ дарѡ́въ, свое́ю бл҃года́тїю и҆ чл҃вѣколю́бїемъ, всегда̀, ны́нѣ и҆ при́снѡ, и҆ во вѣ́ки вѣкѡ́въ.

<red>И҆</red> мы̀, <red>А҆</red>ми́нь.

<red>Т</red>а́же настоѧ́тель: <red>Б</red>г҃ъ да прости́тъ и҆ поми́лꙋетъ послꙋжи́вшихъ на́мъ.

<red>И҆</red> а҆́бїе и҆схо́дитъ и҆з̾ трапе́зы въ цр҃ковь. <red>И҆</red> бра́тїѧ всѧ̑ по чи́нꙋ своемꙋ̀, пред̾идꙋ́щꙋ і҆ере́ю со і҆кѡ́ною воскрⷭ҇нїѧ хрⷭ҇то́ва, и҆ дїа́конꙋ со а҆́ртосомъ, и҆ кли́рїкѡмъ пою́щымъ: <red>Х</red>рⷭ҇то́съ воскр҃се:

<red>Т</red>огда̀ параекклисїа́рхъ, и҆ прѡ́чаѧ бра́тїѧ ѹ҆дарѧ́ютъ во всѧ̑ зво́ны. <red>В</red>ше́дшꙋ же настоѧ́телю и҆ бра́тїи въ цр҃ковь, <red>І҆</red>ере́й и҆ дїа́конъ поставлѧ́ютъ на свои́хъ и҆̀мъ мѣ́стѣхъ і҆кѡ́нꙋ и҆ а҆́ртосъ.

<red>М</red>ы́ же пое́мъ: <red>И҆</red> на́мъ дарова̀ живо́тъ вѣ́чный: <red>И҆</red> и҆́демъ въ кє́ллїи своѧ̑. <red>С</red>и́це же возслѣ́дꙋетсѧ цѣлова́нїе ѡ҆ просфорѣ̀, ꙗ҆́же є҆́сть а҆́ртосъ чрез̾ всю̀ седми́цꙋ ст҃ы́ѧ свѣ́тлыѧ недѣ́ли, да́же до сꙋббѡ́ты.

<red>[зрѝ] Подоба́етъ вѣ́дати: Ꙗ҆́</red>кѡ а҆́ще слꙋчи́тсѧ бра́тꙋ ко́емꙋ ѿитѝ ко гдⷭ҇ꙋ въ сїю̀ седми́цꙋ па́схи:<red> И҆</red> ѡ҆ се́мъ зрѝ всегѡ̀ послѣ́дованїѧ си́хъ дне́й ѡ҆ ѹ҆со́пшихъ въ тре́бникѣ.

<red> Во ст҃ꙋ́ю и҆ вели́кꙋю недѣ́лю па́схи ве́чера.</red>

<red>П</red>о ѳ҃-мъ часѣ̀ во свѣти́льничномъ, ѡ҆блачи́тсѧ настоѧ́тель во всю̀ сщ҃е́ннꙋю ѻ҆де́ждꙋ. <red>И҆</red> ста́въ пред̾ ст҃о́ю трапе́зою съ кади́льницею зна́менꙋетъ крⷭ҇тови́днѡ, и҆ возглаша́етъ глаго́лѧ: <red>Б</red>л҃гослове́нъ бг҃ъ на́шъ:

<red>И҆</red> на́мъ ѿвѣща́ющымъ: <red>А҆</red>ми́нь.

<red>И҆</red> то́й начина́етъ: <red>Х</red>рⷭ҇то́съ воскр҃се и҆з̾ ме́ртвыхъ, сме́ртїю сме́рть попра́въ, и҆ сꙋ́щымъ во гробѣ́хъ живо́тъ дарова́въ. <red>Три́жды</red>.

<red>И҆</red> мы̀ то́йже пое́мъ, <red>три́жды</red>.

<red>И҆</red> глаго́летъ настоѧ́тель преждеречє́ныѧ стїхѝ: а҃-й, <red>Д</red>а воскрⷭ҇нетъ бг҃ъ: в҃-й, <red>Ꙗ҆́</red>кѡ и҆счеза́етъ ды́мъ: г҃-й, <red>Т</red>а́кѡ да поги́бнꙋтъ грѣ̑шницы: д҃-й, <red>С</red>е́й де́нь, є҆го́же сотворѝ гдⷭ҇ь: <red>М</red>ы́ же на кі́йждо сті́хъ пое́мъ: <red>Х</red>рⷭ҇то́съ воскр҃се: по <red>є҆ди́ножды. </red>

<red>С</red>ла́ва: <red>М</red>ы́ же, <red>Х</red>рⷭ҇то́съ воскр҃се: <red>И҆</red> ны́нѣ: <red>М</red>ы́ же, <red>Х</red>рⷭ҇то́съ воскр҃се:

<red>И҆</red> па́ки настоѧ́тель: <red>Х</red>рⷭ҇то́съ воскр҃се и҆з̾ ме́ртвыхъ, сме́ртїю сме́рть попра́въ:

<red>И҆</red> мы̀ коне́цъ, <red>И҆</red> сꙋ́щымъ во гробѣ́хъ живо́тъ дарова́въ.

<red>Т</red>а́же є҆ктенїа̀ вели́каѧ: <red>М</red>и́ромъ гдⷭ҇ꙋ помо́лимсѧ.

[зрѝ] [<red>Подоба́етъ вѣ́дати:</red> Ꙗ҆́кѡ по внегда̀ нача́ти, і҆ере́й кади́тъ ст҃ꙋ́ю трапе́зꙋ по ѻ҆бы́чаю, и҆ ве́сь ѻ҆лта́рь. <red>На вече́рни, на Гдⷭ҇и воззва́хъ: На ѹ҆́трени, въ нача́лѣ канѡ́на и҆схо́дитъ и҆ кади́тъ хра́мъ и҆ ли́ки и҆ бра́тїю по ѻ҆быкнове́нномꙋ чи́нꙋ.] П</red>осе́мъ, <red>Гдⷭ҇и воззва́хъ</red>, во гла́съ в҃. <red>И҆</red> пое́мъ стїхи̑ры на ѕ҃: воскрⷭ҇ны г҃, гла́съ г҃: <red>П</red>ре́жде вѣ̑къ: и҆ а҆натѡ́лїевы г҃:

<red>С</red>ла́ва, <red>С</red>п҃си́тельнꙋю пѣ́снь пою́ще: <red>И҆</red> ны́нѣ, бг҃оро́диченъ: <red>П</red>ре́йде сѣ́нь:

<red>В</red>хо́дъ со є҆ѵⷢ҇лїемъ. <red>С</red>вѣ́те ти́хїй:

<red>Т</red>а́же, <red>П</red>рокі́менъ вели́кїй, гла́съ з҃: <red>К</red>то̀ бг҃ъ ве́лїй, ꙗ҆́кѡ бг҃ъ на́шъ:

<red>С</red>ті́хъ а҃-й, <red>С</red>каза́лъ є҆сѝ въ лю́дехъ си́лꙋ твою̀:

<red>С</red>ті́хъ в҃-й, <red>И҆</red> рѣ́хъ: ны́нѣ нача́хъ, сїѧ̀ и҆змѣ́на десни́цы вы́шнѧгѡ:

<red>С</red>ті́хъ г҃-й, <red>П</red>омѧнꙋ́хъ дѣла̀ гдⷭ҇нѧ, ꙗ҆́кѡ помѧнꙋ̀ ѿ нача́ла чꙋдеса̀ твоѧ̑.

<red>И҆</red> па́ки: <red>К</red>то̀ бг҃ъ ве́лїй:

<red>П</red>о прокі́менѣ же возглаша́етъ дїа́конъ, <red>И҆</red> ѡ҆ сподо́битисѧ

<red>Ч</red>те́тъ є҆ѵⷢ҇лїе настоѧ́тель во ѻ҆лтарѝ, і҆ѡа́нна, зача́ло ѯ҃є: <red>С</red>ꙋ́щꙋ по́здѣ въ де́нь то́й: <red>К</red>оне́цъ, <red>Н</red>е и҆мꙋ̀ вѣ́ры

<red>П</red>осе́мъ є҆ктенїа̀: <red>Р</red>це́мъ всѝ: и҆ <red>С</red>подо́би гдⷭ҇и въ ве́черъ се́й:

<red>Т</red>а́же, <red>И҆</red>спо́лнимъ вече́рнюю мл҃твꙋ:

<red>И҆</red> по возгла́сѣ пое́мъ стїхи́рꙋ воскрⷭ҇нꙋ, гла́съ в҃, <red>В</red>оскрⷭ҇нїе твоѐ хрⷭ҇тѐ сп҃се:

<red>Т</red>а́же стїхи̑ры па́схи, гла́съ є҃: <red>П</red>а́сха сщ҃е́ннаѧ: съ припѣ́вы и҆́хъ.

<red>С</red>ла́ва, и҆ ны́нѣ: <red>В</red>оскрⷭ҇нїѧ де́нь:

<red>Х</red>рⷭ҇то́съ воскр҃се: <red>три́жды</red>, кромѣ̀ конца̀ стїхи́ры.

<red>Т</red>а́же дїа́конъ: <red>П</red>ремꙋ́дрость.

<red>М</red>ы́ же, <red>Б</red>л҃гословѝ.

<red>Н</red>астоѧ́тель: <red>С</red>ы́й бл҃гослове́нъ хрⷭ҇то́съ бг҃ъ на́шъ:

<red>И҆</red> мы̀, <red>Ѹ҆</red>твердѝ бж҃е:

<red>Т</red>а́же настоѧ́тель, вмѣ́стѡ, <red>С</red>ла́ва тебѣ̀ хрⷭ҇тѐ бж҃е: <red>Х</red>рⷭ҇то́съ воскр҃се и҆з̾ ме́ртвыхъ:

<red>И҆</red> мы̀, <red>И҆</red> сꙋ́щымъ во гробѣ́хъ живо́тъ дарова́въ.

<red>И҆ </red>а҆́бїе глаго́летъ ѿпꙋ́стъ со крⷭ҇то́мъ: хрⷭ҇то́съ воскр҃сы́й и҆з̾ ме́ртвыхъ: <red>И҆</red> прѡ́чаѧ, ꙗ҆́коже и҆з̾ѧви́сѧ въ коне́цъ ѹ҆́трени.

<red>[зрѝ] И҆</red> цѣлꙋ́емъ ст҃ы̑ѧ і҆кѡ̑ны. <red>И҆</red> вхо́димъ въ трапе́зꙋ, и҆ глаго́лемъ: <red>Х</red>рⷭ҇то́съ воскр҃се: <red>три́жды</red>.

Сла́ва, и҆ ны́нѣ:

<red>Н</red>астоѧ́тель, хрⷭ҇тѐ бж҃е бл҃гословѝ:

<red>П</red>о воста́нїи же ѿ трапе́зы, глаго́лемъ: <red>Х</red>рⷭ҇то́съ воскр҃се: <red>три́жды</red>.

<red>С</red>ла́ва, и҆ ны́нѣ:

<red>Н</red>астоѧ́тель, <red>С</red>ъ на́ми бг҃ъ свое́ю бл҃года́тїю:

<red>И҆</red> та́кѡ твори́мъ во всю̀ седми́цꙋ свѣ́тлꙋю вече́рни вослѣ́дованїе.

<red> Въ понедѣ́льникъ свѣ́тлыѧ седми́цы на ѹ҆́трени.</red>

<red>П</red>ре́жде нача́ла вжига́етъ канди̑ла и҆ свѣщы̀ параекклисїа́рхъ:

<red>Т</red>а́же кле́плетъ въ вели́кїй кампа́нъ, и҆ въ про́чыѧ.

<red>И҆</red> собра́вшымсѧ на́мъ во хра́мъ, і҆ере́й полага́етъ ѻ҆бы́чный покло́нъ настоѧ́телю, и҆ ѿхо́дитъ во ст҃ы́й ѻ҆лта́рь, и҆ взе́мъ кади́льницꙋ стои́тъ пред̾ ст҃о́ю трапе́зою, кромѣ̀ сщ҃е́нническїѧ ѻ҆де́жды, є҆пїтрахі́лїй то́чїю возло́жъ све́рхъ ма́нтїи: кади́тъ крⷭ҇тоѡбра́знѡ, глаго́лѧ: <red>С</red>ла́ва ст҃ѣ́й и҆ є҆диносꙋ́щнѣй:

<red>И҆</red> начина́емъ тропа́рь, <red>Хр</red>ⷭ҇то́съ воскр҃се: <red>три́жды</red>.

<red>И҆</red> на́мъ то́жде ѿвѣща́ющымъ. и҆ пое́мъ: <red>Х</red>рⷭ҇то́съ воскр҃се: со стїхѝ є҆гѡ̀, ꙗ҆́коже и҆з̾ѧви́сѧ въ недѣ́лю ѹ҆́тра и҆ ве́чера: въ мїрски́хъ же хра́мѣхъ ѡ҆блачи́тсѧ і҆ере́й въ ри̑зы.

<red>Т</red>а́же, є҆ктенїа̀ вели́каѧ.

<red>И҆</red> по возгла́сѣ а҆́бїе пое́мъ канѡ́нъ: <red>В</red>оскрⷭ҇нїѧ де́нь: і҆рмосы̀ по <red>два́жды</red>, тропари́ же на і҃, съ припѣ́вомъ: <red>Х</red>рⷭ҇то́съ воскр҃се:

<red>В</red>ъ сла́ва же, и҆ <red>И҆</red> ны́нѣ, глаго́лемъ бг҃оро́дичны господи́на ѳеофа́на, и҆ господи́на і҆ѡ́сифа.

<red>К</red>атава́сїа ѻ҆́ба ли̑ка вкꙋ́пѣ: <red>В</red>оскрⷭ҇нїѧ де́нь: <red>И҆</red> послѣдѝ: <red>Х</red>рⷭ҇то́съ воскр҃се: <red>три́жды</red>.

<red>И҆</red> глаго́лемъ сїѐ во всю̀ седми́цꙋ вкꙋ́пѣ со і҆рмосы̀ на д҃і. <red>П</red>о г҃-й пѣ́сни, ѵ҆пакоѝ: <red>П</red>редвари́вшыѧ ѹ҆́тро: <red>И҆</red> чте́нїе на а҃- ю кни́гꙋ: <red>В</red>ъ нача́лѣ бѣ̀ сло́во: ѿ і҆ѡа́нна толкова́нїе златоꙋ́стагѡ. <red>[Ѿ</red> сегѡ́ бо днѐ начина́емъ сїю̀ кни́гꙋ, и҆ да́же до всѣ́хъ ст҃ы́хъ соверша́емъ. По ѕ҃-й пѣ́сни конда́къ: <red>А҆́</red>ще и҆ во гро́бъ: и҆ і҆́косъ, и҆ чте́нїе. <red>И҆</red> по не́мъ: <red>В</red>оскрⷭ҇нїе хрⷭ҇то́во: <red>три́жды</red>. <red>И҆</red> <red>В</red>оскр҃съ і҆и҃съ ѿ гро́ба: <red>три́жды</red>. <red>И҆</red> а҆́бїе про́чыѧ пѣ̑сни. ѳ҃-ю пѣ́снь пое́мъ съ припѣ́вы.

<red>Т</red>а́же свѣти́ленъ: <red>П</red>ло́тїю ѹ҆снꙋ́въ: <red>три́жды</red>. <red>Н</red>а хвали́техъ, <red>В</red>сѧ́кое дыха́нїе: <red>И҆</red> пое́мъ стїхи̑ры воскрⷭ҇ны, на д҃, гла́съ в҃: <red>В</red>сѧ́кое дыха́нїе и҆ всѧ̀ тва́рь: <red>И҆</red> стїхи̑ры па́схи, съ припѣ́вы и҆́хъ, ꙗ҆́коже предписа́сѧ во ѹ҆́трени недѣ́ли. <red>И҆</red> є҆ктєнїѝ, и҆ ѿпꙋ́стъ, и҆ ча́съ а҃-й.

<red>С</red>и́це же быва́етъ слꙋ́жба ѹ҆́трени, во всю̀ седми́цꙋ свѣ́тлꙋю. <red>Т</red>вори́мъ же и҆ лїті́ю внѣ̀ ѻ҆би́тели.

<red>[зрѝ] Подоба́етъ вѣ́дати: Ꙗ҆́</red>кѡ твори́мъ и҆схожде́нїе дне́сь внѣ̀ монастырѧ̀, предносѧ́ще хорꙋ̑гви. <red>В</red>ъ рꙋка́хъ же держа́ще ст҃о́е є҆ѵⷢ҇лїе, чⷭ҇тны́й крⷭ҇тъ, и҆ і҆кѡ̑ны, воскрⷭ҇нїѧ хрⷭ҇то́ва, и҆ пречⷭ҇тыѧ бцⷣы. <red>П</red>ое́мъ канѡ́нъ па́схи съ бг҃оро́дичны, на и҃, <red>К</red>атава́сїа, і҆рмо́съ то́йже. <red>П</red>о ѕ҃-й пѣ́сни, послѣдѝ є҆ѵⷢ҇лїа глаго́лемъ: <red>В</red>оскрⷭ҇нїе хрⷭ҇то́во: <red>три́жды</red>.

<red>Т</red>а́же, стїхи́ра: <red>В</red>оскр҃съ і҆и҃съ ѿ гро́ба: <red>три́жды</red>.

<red>Т</red>а́же з҃-ѧ, и҃-ѧ и҆ ѳ҃-ѧ пѣ̑сни: и҆ про́чее моле́бна, ли́стъ уѯ҃в.

<red>На лїтꙋргі́и</red>, а҆нтїфѡ́ны па́схи непремѣ́ннѡ, ꙗ҆́коже ѹ҆каза́сѧ въ недѣ́лю па́схи.

<red>П</red>рокі́менъ а҆пⷭ҇ла, гла́съ и҃. <red>В</red>о всю̀ зе́млю и҆зы́де вѣща́нїе и҆́хъ:

<red>С</red>ті́хъ: <red>Н</red>б҃са̀ повѣ́даютъ сла́вꙋ бж҃їю:

<red>А҆</red>по́столъ дѣѧ́нїй, зача́ло в҃: <red>В</red>озврати́шасѧ а҆пⷭ҇ли во і҆ерⷭ҇ли́мъ: <red>А҆</red>ллилꙋ́їа, гла́съ а҃: <red>И҆</red>сповѣ́дѧтъ нб҃са̀ чꙋдеса̀ твоѧ̑ гдⷭ҇и.

<red>С</red>ті́хъ: <red>Б</red>г҃ъ прославлѧ́емь въ совѣ́тѣ ст҃ы́хъ.

<red>Є҆</red>ѵⷢ҇лїе і҆ѡа́нна, зача́ло в҃: <red>Б</red>г҃а никто́же ви́дѣ нигдѣ́же:

<red>П</red>рича́стенъ: <red>Т</red>ѣ́ло хрⷭ҇то́во:

<red>Н</red>а трапе́зѣ быва́етъ ѹ҆тѣше́нїе вели́кое бра́тїи.

<red> Въ понедѣ́льникъ свѣ́тлыѧ седми́цы ве́чера.</red>

<red>В</red>о свѣти́льничномъ, по <red>Х</red>рⷭ҇то́съ воскр҃се, и҆ про́чихъ, <red>П</red>ое́мъ: <red>Гдⷭ҇и воззва́хъ</red>, на гла́съ г҃: и҆ пое́мъ стїхи̑ры на ѕ҃: воскрⷭ҇ны г҃: <red>Т</red>вои́мъ крⷭ҇то́мъ хрⷭ҇тѐ сп҃се: <red>И҆</red> а҆натѡ́лїевы г҃.

<red>С</red>ла́ва: <red>Н</red>едосто́йнѡ стоѧ́ще въ пречи́стомъ домꙋ̀ твое́мъ: <red>И҆</red> ны́нѣ, бг҃оро́диченъ: <red>К</red>а́кѡ не диви́мсѧ:

<red>В</red>хо́дъ съ кади́льницею. <red>С</red>вѣ́те ти́хїй:

<red>П</red>рокі́менъ вели́кїй, гла́съ з҃: <red>Б</red>г҃ъ на́шъ на нб҃сѝ и҆ на землѝ, всѧ̑ є҆ли̑ка восхотѣ̀, сотворѝ.

<red>С</red>ті́хъ: <red>В</red>о и҆схо́дѣ і҆и҃левѣ ѿ є҆гѵ́пта, до́мꙋ і҆а́кѡвлѧ:

<red>С</red>ті́хъ: <red>М</red>о́ре ви́дѣ и҆ побѣжѐ, і҆ѻрда́нъ возврати́сѧ вспѧ́ть.

<red>С</red>ті́хъ: <red>Ч</red>то́ ти є҆́сть мо́ре, ꙗ҆́кѡ побѣ́гло є҆сѝ;

<red>И҆</red> па́ки: <red>Б</red>г҃ъ на́шъ на нб҃сѝ и҆ на землѝ:

<red>Т</red>а́же: <red>І҆</red>ере́й, и҆лѝ дїа́конъ глаго́летъ: <red>Р</red>це́мъ всѝ, и҆ про́чее є҆ктенїѝ. <red>С</red>подо́би гдⷭ҇и:

<red>Т</red>а́же: <red>И҆</red>спо́лнимъ вече́рнюю:

<red>И҆</red> по возгла́сѣ, на стїхо́внѣ стїхи́ра воскрⷭ҇на, гла́съ г҃: <red>С</red>трⷭ҇тїю твое́ю хрⷭ҇тѐ:

<red>И҆</red> стїхи̑ры па́схи: съ припѣ́вы и҆́хъ.

<red>Х</red>рⷭ҇то́съ воскр҃се: <red>три́жды</red>. И҆ ѿпꙋ́стъ.

<red> Во вто́рникъ свѣ́тлыѧ седми́цы на ѹ҆́трени.</red>

<red>Б</red>ыва́етъ всѐ вослѣ́дованїе непремѣ́ннѡ, ꙗ҆́коже предписа́сѧ.

<red>Н</red>а хвали́техъ ста́вимъ стїхѝ д҃: и҆ пое́мъ стїхи̑ры воскрⷭ҇ны, гла́съ г҃: <red>П</red>рїиди́те всѝ ꙗ҆зы́цы: И҆ пра́здника стїхи̑ры: <red>П</red>а́сха сщ҃е́ннаѧ: съ припѣ́вы и҆́хъ.

<red>Т</red>а́же, <red>Х</red>рⷭ҇то́съ воскр҃се: <red>три́жды</red>.

<red>Є҆</red>ктєнїѝ, и҆ ѿпꙋ́стъ, и҆ ча́съ а҃-й.

<red>На лїтꙋргі́и</red>, а҆нтїфѡ́ны па́схи.

<red>П</red>рокі́менъ а҆пⷭ҇ла, гла́съ г҃.

<red>П</red>ѣ́снь бцⷣы: <red>В</red>ели́читъ дꙋша̀ моѧ̀ гдⷭ҇а:

<red>С</red>ті́хъ: <red>Ꙗ҆́</red>кѡ призрѣ̀ на смире́нїе рабы̀ своеѧ̀:

<red>А҆</red>по́столъ дѣѧ́нїй, зача́ло д҃: <red>С</red>та́въ пе́тръ со є҆динона́десѧтьми:

<red>А҆</red>ллилꙋ́їа, гла́съ и҃. <red>В</red>оскрⷭ҇нѝ гдⷭ҇и въ поко́й тво́й:

<red>С</red>ті́хъ: <red>К</red>лѧ́тсѧ гдⷭ҇ь дв҃дꙋ и҆́стиною:

<red>Є҆</red>ѵⷢ҇лїе лꙋкѝ, зача́ло рг҃і: <red>П</red>е́тръ воста́въ течѐ ко гро́бꙋ:

<red>П</red>рича́стенъ: <red>Т</red>ѣ́ло хрⷭ҇то́во прїими́те:

<red> Во вто́рникъ свѣ́тлыѧ седми́цы ве́чера.</red>

<red>На Гдⷭ҇и воззва́хъ</red>, ста́вимъ стїхѡ́въ ѕ҃, и҆ пое́мъ стїхи̑ры воскрⷭ҇ны г҃, гла́съ д҃: <red>Ж</red>ивотворѧ́щемꙋ твоемꙋ̀ крⷭ҇тꙋ̀: <red>И҆</red> а҆натѡ́лїевы г҃.

<red>С</red>ла́ва: <red>Г</red>дⷭ҇и, є҆́же ѿ ѻ҆ц҃а̀ твоѐ ржⷭ҇тво̀:

<red>И҆</red> ны́нѣ, бг҃оро́диченъ: <red>И҆́</red>же тебѐ ра́ди:

<red>В</red>хо́дъ съ кади́ломъ. <red>С</red>вѣ́те ти́хїй:

<red>П</red>рокі́менъ, гла́съ и҃: <red>Г</red>ла́сомъ мои́мъ ко гдⷭ҇ꙋ воззва́хъ, гла́сомъ мои́мъ къ бг҃ꙋ, и҆ внѧ́тъ мѝ.

<red>С</red>ті́хъ: <red>В</red>ъ де́нь ско́рби моеѧ̀ бг҃а взыска́хъ.

<red>С</red>ті́хъ: <red>Ѿ</red>ве́ржесѧ ѹ҆тѣ́шитисѧ дꙋша̀ моѧ̀.

<red>С</red>ті́хъ: <red>Б</red>ж҃е, во ст҃ѣ́мъ пꙋ́ть тво́й.

<red>И҆</red> па́ки: <red>Г</red>ла́сомъ мои́мъ ко гдⷭ҇ꙋ воззва́хъ: <red>Н</red>а стїхо́внѣ стїхи́ра воскрⷭ҇на, гла́съ д҃: <red>Г</red>дⷭ҇и возше́дъ на крⷭ҇тъ:

<red>Т</red>а́же па́схи стїхи̑ры съ припѣ́вы и҆́хъ. <red>И҆</red> про́чее, ꙗ҆́кѡ предписа́сѧ и҆ ѿпꙋ́стъ.

<red> Въ сре́дꙋ свѣ́тлыѧ седми́цы на ѹ҆́трени.</red>

<red>В</red>ослѣ́дованїе всѐ пра́здника, ꙗ҆́коже пред̾ѧви́сѧ. <red>Н</red>а хвали́техъ ста́вимъ стїхѝ д҃. <red>И҆</red> пое́мъ стїхи̑ры воскрⷭ҇ны, гла́съ д҃: <red>К</red>рⷭ҇тъ претерпѣ́вый и҆ сме́рть: <red>Т</red>а́же стїхи̑ры па́схи, съ припѣ́вы и҆́хъ. <red>И҆</red> ѻ҆бы́чный ѿпꙋ́стъ. <red>И҆</red> лїті́а внѣ̀ ѻ҆би́тели. <red>Ч</red>асы́ же по ѻ҆бы́чаю па́схи. <red>На лїтꙋргі́и</red>, а҆нтїфѡ́ны па́схи.

<red>П</red>рокі́менъ а҆пⷭ҇ла, гла́съ ѕ҃: <red>П</red>омѧнꙋ̀ и҆́мѧ твоѐ во всѧ́комъ ро́дѣ и҆ ро́дѣ. <red>С</red>ті́хъ: <red>С</red>лы́ши дщѝ и҆ ви́ждь: <red>А҆</red>по́столъ дѣѧ́нїй, зача́ло є҃: <red>Р</red>ечѐ пе́тръ къ лю́демъ: мꙋ́жїе і҆и҃льстїи: <red>А҆</red>ллилꙋ́їа, гла́съ в҃: <red>В</red>ели́читъ дꙋша̀ моѧ̀ гдⷭ҇а: <red>С</red>ті́хъ: <red>Ꙗ҆́</red>кѡ призрѣ̀ на смире́нїе рабы̀ своеѧ̀: <red>Є҆</red>ѵⷢ҇лїе і҆ѡа́нна, зача́ло д҃: <red>С</red>тоѧ́ше і҆ѡа́ннъ, и҆ ѿ ѹ҆чени̑къ є҆гѡ̀ два̀:

<red>П</red>рича́стенъ: <red>Т</red>ѣ́ло хрⷭ҇то́во:

<red> Въ сре́дꙋ свѣ́тлыѧ седми́цы ве́чера.</red>

<red>В</red>о свѣти́льничномъ, по <red>Х</red>рⷭ҇то́съ воскр҃се: и҆ є҆ктенїѝ: <red>П</red>ое́мъ стїхи̑ры воскрⷭ҇ны г҃, гла́съ є҃: <red>Чⷭ҇</red>тны́мъ твои́мъ крⷭ҇то́мъ хрⷭ҇тѐ: <red>И҆</red> а҆натѡ́лїевы г҃,

<red>С</red>ла́ва: <red>Г</red>дⷭ҇и, а҆́да плѣни́вый:

<red>И҆</red> ны́нѣ, бг҃оро́диченъ: <red>В</red>ъ чермнѣ́мъ мо́ри:

<red>В</red>хо́дъ съ кади́ломъ. <red>С</red>вѣ́те ти́хїй:

<red>П</red>рокі́менъ, гла́съ з҃: <red>В</red>нꙋшѝ бж҃е мл҃твꙋ мою̀, и҆ не пре́зри моле́нїѧ моегѡ̀.

<red>С</red>ті́хъ: <red>В</red>онми́ ми и҆ ѹ҆слы́ши мѧ̀.

<red>С</red>ті́хъ: <red>Ꙗ҆́</red>кѡ ѹ҆клони́ша на мѧ̀ беззако́нїе.

<red>С</red>ті́хъ: <red>В</red>ъ къ бг҃ꙋ воззва́хъ, и҆ гдⷭ҇ь ѹ҆слы́ша мѧ̀, ве́черъ и҆ заꙋ́тра и҆ полꙋ́дне.

<red>Т</red>а́же: <red>В</red>нꙋшѝ бж҃е мл҃твꙋ мою̀.

<red>Є҆</red>ктенїа̀. <red>И҆</red> Сподо́би гдⷭ҇и въ ве́черъ се́й: <red>И҆</red> прѡ́чаѧ всѧ̑, ꙗ҆́коже пред̾ѧви́сѧ. <red>Н</red>а стїхо́внѣ, стїхи́ра воскрⷭ҇на, гла́съ є҃: <red>Т</red>ебѐ воплоще́ннаго сп҃са хрⷭ҇та̀: <red>И҆</red> стїхи̑ры па́схи, съ припѣ́вы и҆́хъ, ꙗ҆́коже предписа́сѧ. <red>Х</red>рⷭ҇то́съ воскр҃се: <red>три́жды</red>. <red>И҆</red> ѿпꙋ́стъ.

<red> Въ четверто́къ свѣ́тлыѧ седми́цы на ѹ҆́трени.</red>

<red>Б</red>ыва́етъ вослѣ́дованїе всѐ, ꙗ҆́коже пред̾ѧви́сѧ. <red>Н</red>а хвали́техъ: <red>В</red>сѧ́кое дыха́нїе: <red>С</red>та́вимъ стїхѝ д҃. <red>И҆</red> пое́мъ стїхи̑ры воскрⷭ҇ны, гла́съ є҃: <red>Г</red>дⷭ҇и запеча́танꙋ гро́бꙋ ѿ беззако́нникѡвъ:

<red>Т</red>а́же стїхи̑ры па́схи: <red>Х</red>рⷭ҇то́съ воскр҃се: <red>три́жды</red>, и҆ ѿпꙋ́стъ. <red>Ч</red>асы̀ па́схи.

<red>На лїтꙋргі́и</red>, а҆нтїфѡ́ны па́схи.

<red>П</red>рокі́менъ, гла́съ г҃: <red>П</red>о́йте бг҃ꙋ на́шемꙋ, по́йте, по́йте цр҃е́ви на́шемꙋ, по́йте.

<red>С</red>ті́хъ: <red>В</red>сѝ ꙗ҆зы́цы восплещи́те рꙋка́ми:

<red>А҆</red>по́столъ дѣѧ́нїй, зача́ло ѕ҃: Речѐ пе́тръ къ лю́демъ: пока́йтесѧ:

<red>А҆</red>ллилꙋ́їа, гла́съ д҃: <red>Н</red>алѧцы̀ и҆ ѹ҆спѣва́й и҆ ца́рствꙋй.

<red>С</red>ті́хъ: <red>В</red>озлюби́лъ є҆сѝ пра́вдꙋ:

<red>Є҆</red>ѵⷢ҇лїе і҆ѡа́нна, зача́ло и҃: <red>Ч</red>еловѣ́къ нѣ́кїй бѣ̀ ѿ фарїсє́й:

рича́стенъ: <red>Т</red>ѣ́ло хрⷭ҇то́во:

<red> Въ четверто́къ свѣ́тлыѧ седми́цы ве́чера.</red>

<red>На Гдⷭ҇и воззва́хъ</red>, стїхи̑ры воскрⷭ҇ны г҃, гла́съ ѕ҃: <red>П</red>обѣ́дꙋ и҆мѣ́ѧй хрⷭ҇тѐ: <red>И҆</red> а҆натѡ́лїевы г҃.

<red>С</red>ла́ва: <red>П</red>огребе́нїе твоѐ влⷣко:

<red>И҆</red> ны́нѣ, бг҃оро́диченъ: <red>К</red>то̀ тебѐ не ѹ҆блажи́тъ:

<red>В</red>хо́дъ съ кади́ломъ. <red>С</red>вѣ́те ти́хїй

<red>П</red>рокі́менъ, гла́съ з҃: <red>В</red>озлюблю́ тѧ гдⷭ҇и, крѣ́посте моѧ̀, гдⷭ҇ь ѹ҆твержде́нїе моѐ.

<red>С</red>ті́хъ: <red>Б</red>г҃ъ мо́й помо́щникъ мо́й, и҆ ѹ҆пова́ю на него̀.

<red>С</red>ті́хъ: <red>Х</red>валѧ̀ призовꙋ̀ гдⷭ҇а, и҆ ѿ вра̑гъ мои́хъ сп҃сꙋ́сѧ.

<red>С</red>ті́хъ: <red>Ѹ҆</red>слы́ша ѿ хра́ма ст҃а́гѡ своегѡ̀ гла́съ мо́й.

<red>Т</red>а́же: <red>В</red>озлюблю́ тѧ гдⷭ҇и:

<red>Є҆</red>ктенїа̀: <red>Р</red>це́мъ всѝ: <red>С</red>подо́би гдⷭ҇и: и҆ прѡ́чаѧ. <red>Н</red>а стїхо́внѣ, стїхи́ра воскрⷭ҇на, гла́съ ѕ҃: <red>В</red>оскрⷭ҇нїе твоѐ хрⷭ҇тѐ сп҃се: <red>И҆</red> стїхи̑ры па́схи: <red>Х</red>рⷭ҇то́съ воскр҃се: <red>три́жды</red>. <red>И҆</red> ѿпꙋ́стъ.

<red> Въ пѧто́къ свѣ́тлыѧ седми́цы на ѹ҆́трени.</red>

<red>П</red>ое́мъ всѐ вослѣ́дованїе ѹ҆́трени, ꙗ҆́коже предписа́сѧ въ про́чихъ. <red>Н</red>а хвали́техъ стїхи̑ры воскрⷭ҇ны д҃, гла́съ ѕ҃: <red>К</red>рⷭ҇тъ тво́й гдⷭ҇и: <red>И҆</red> стїхи̑ры па́схи, по ѻ҆бы́чаю, и҆ ѿпꙋ́стъ, и҆ ча́съ а҃-й. <red>Ч</red>асы̀ па́схи.

<red>На лїтꙋргі́и</red>, а҆нтїфѡ́ны па́схи.

<red>П</red>рокі́менъ, гла́съ и҃: <red>В</red>о всю̀ зе́млю и҆зы́де вѣща́нїе и҆́хъ:

<red>С</red>ті́хъ: <red>Н</red>б҃са̀ повѣ́даютъ сла́вꙋ бж҃їю:

<red>А҆</red>по́столъ дѣѧ́нїй, зача́ло з҃: <red>В</red>кꙋ́пѣ пе́тръ и҆ і҆ѡа́ннъ:

<red>А҆</red>ллилꙋ́їа, гла́съ а҃: <red>И҆</red>сповѣ́дѧтъ нб҃са̀ чꙋдеса̀ твоѧ̑ гдⷭ҇и.

<red>С</red>ті́хъ: <red>Б</red>г҃ъ прославлѧ́емь въ совѣ́тѣ ст҃ы́хъ.

<red>Є҆</red>ѵⷢ҇лїе і҆ѡа́нна, зача́ло з҃: <red>В</red>ни́де і҆и҃съ въ капернаꙋ́мъ:

<red>П</red>рича́стенъ: <red>Т</red>ѣ́ло хрⷭ҇то́во прїими́те:

<red>[зрѝ] Нѣ́цыи же въ се́й пѧто́къ свѣ́тлыѧ седми́цы пою́тъ послѣ́дованїе нїки́фора ка́ллїста ѯанѳопꙋ́ла, на прест҃ꙋ́ю бцⷣꙋ живопрїе́мный и҆сто́чникъ, ꙗ҆́коже и҆ всѐ послѣ́дованїе напеча́тасѧ въ пентїкоста́рїахъ: въ тѵ́пїцѣхъ же ни въ каки́хъ не ѡ҆брѣта́етсѧ.</red>

<red> Въ пѧто́къ свѣ́тлыѧ седми́цы ве́чера.</red>

<red>П</red>о є҆́же рещѝ, <red>Х</red>рⷭ҇то́съ воскр҃се: и҆ є҆ктенїю̀, <red>на Гдⷭ҇и воззва́хъ</red> ста́вимъ стїхѡ́въ ѕ҃, и҆ пое́мъ стїхи̑ры воскрⷭ҇ны г҃, гла́съ и҃: <red>В</red>ече́рнюю пѣ́снь: <red>И҆</red> а҆натѡ́лїевы г҃.

<red>С</red>ла́ва: <red>Т</red>ѧ̀ сла́вимъ гдⷭ҇и:

<red>И҆</red> ны́нѣ: бг҃оро́диченъ: <red>Ц</red>р҃ь нбⷭ҇ный:

<red>В</red>хо́дъ. <red>С</red>вѣ́те ти́хїй:

<red>П</red>рокі́менъ, гла́съ и҃: <red>Д</red>а́лъ є҆сѝ достоѧ́нїе боѧ́щымсѧ тебѐ гдⷭ҇и.

<red>С</red>ті́хъ: <red>Ѿ</red> конє́цъ землѝ къ тебѣ̀ воззва́хъ.

<red>С</red>ті́хъ: <red>П</red>окры́юсѧ въ кро́вѣ кри́лъ твои́хъ.

<red>С</red>ті́хъ: <red>Т</red>а́кѡ воспою̀ и҆́мени твоемꙋ̀ во вѣ́ки.

<red>И҆</red> па́ки: <red>Д</red>а́лъ є҆сѝ достоѧ́нїе:

<red>Т</red>а́же, є҆ктенїа̀: <red>С</red>подо́би гдⷭ҇и: <red>И҆</red> про́чее. <red>Н</red>а стїхо́внѣ стїхи́ра воскрⷭ҇на, гла́съ и҃: <red>В</red>озше́лъ є҆сѝ на крⷭ҇тъ і҆и҃се:

<red>Т</red>а́же стїхи̑ры па́схи съ припѣ́вы и҆́хъ. <red>Х</red>рⷭ҇то́съ воскр҃се: <red>три́жды</red>. <red>И҆</red> ѿпꙋ́стъ.

<red> Въ сꙋббѡ́тꙋ свѣ́тлыѧ седми́цы на ѹ҆́трени вослѣ́дованїе всѐ, ꙗ҆́кѡ предписа́сѧ.</red>

<red>Н</red>а хвали́техъ стїхи̑ры воскрⷭ҇ны на д҃, гла́съ и҃: <red>Гд</red>ⷭ҇и, а҆́ще и҆ сꙋди́лищꙋ предста́лъ є҆сѝ:

<red>Т</red>а́же стїхи̑ры па́схи, съ припѣ́вы и҆́хъ: <red>Х</red>рⷭ҇то́съ воскр҃се: <red>три́жды</red>. <red>Є҆</red>ктенїа̀, и҆ ѿпꙋ́стъ, и҆ ча́съ а҃. <red>Ч</red>асы̀ па́схи.

<red>На лїтꙋргі́и</red>, а҆нтїфѡ́ны па́схи.

<red>П</red>рокі́менъ а҆пⷭ҇ла, гла́съ г҃: <red>Г</red>дⷭ҇ь просвѣще́нїе моѐ:

<red>С</red>ті́хъ: <red>Г</red>дⷭ҇ь защи́титель живота̀ моегѡ̀:

<red>А҆</red>по́столъ дѣѧ́нїй, зача́ло и҃: <red>Д</red>ержа́щꙋсѧ и҆сцѣлѣ́вшемꙋ хромо́мꙋ:

<red>А҆</red>ллилꙋ́їа, гла́съ є҃. <red>Г</red>дⷭ҇ь воцр҃и́сѧ:

<red>С</red>ті́хъ: <red>И҆́</red>бо ѹ҆твердѝ вселе́ннꙋю:

<red>Є҆</red>ѵⷢ҇лїе і҆ѡа́нна, зача́ло а҃і: <red>П</red>рїи́де і҆и҃съ и҆ ѹ҆ч҃нцы̀ є҆гѡ̀: и҆ прѡ́чаѧ лїтꙋргі́и.

<red>П</red>рича́стенъ: <red>Т</red>ѣ́ло хрⷭ҇то́во прїими́те:

<red>П</red>о ѿпꙋ́стѣ лїтꙋргі́и, <red>И҆</red>дꙋ́щымъ бра́тїѧмъ и҆з̾ цр҃кве въ трапе́зꙋ пре́жде несе́тъ дїа́конъ а҆́ртосъ, без̾ ѡ҆́браза воскрⷭ҇нїѧ хрⷭ҇то́ва. <red>П</red>араекклисїа́рхꙋ же съ бра́тїею въ то̀ вре́мѧ ѹ҆дарѧ́ющымъ во всѧ̑ зво́ны. <red>В</red>ъ трапе́зѣ же внегда̀ сѧ́дꙋтъ бра́тїѧ, кела́рь раздроби́въ хлѣ́бъ, во все́й седми́цѣ воздвиза́емый, вмѣ́стѡ ꙾прест҃ы́ѧ꙾[[꙾панагі́а꙾]], раздае́тъ бра́тїѧмъ пре́жде ѻ҆бы́чнагѡ и҆́хъ ꙗ҆де́нїѧ: и҆ та́кѡ потреблѧ́емъ и҆̀. <red>П</red>е́рвѣе ре́кше: <red>Х</red>рⷭ҇то́съ воскр҃се: <red>Т</red>а́же, <red>Ѻ҆́</red>ч҃е на́шъ: и҆ бл҃гослове́нїе ѻ҆бы́чныѧ трапе́зы, и҆ сѣда́емъ ꙗ҆́сти, чте́цъ же начина́етъ чте́нїе. <red>Н</red>а трапе́зѣ ѹ҆тѣше́нїе ве́лїе бра́тїи.

<red>В</red>оста́вше же ѿ трапе́зы, пое́мъ: <red>Х</red>рⷭ҇то́съ воскр҃се: <red>три́жды</red>. <red>Б</red>л҃гослове́нъ бг҃ъ ми́лꙋѧй, и҆ пита́ѧй на́съ: <red>Т</red>а́же: <red>С</red>ла́ва тебѣ̀ гдⷭ҇и, сла́ва тебѣ̀ ст҃ы́й. <red>С</red>ла́ва, и҆ ны́нѣ, <red>Г</red>дⷭ҇и поми́лꙋй, <red>три́жды</red>. <red>Б</red>л҃гословѝ. <red>И҆</red> взе́мъ дїа́конъ хлѣ́бъ ѻ҆бы́чный, во все́мъ лѣ́тѣ возвыша́емый, тремѝ пе́рсты ѻ҆бѣ́ма рꙋка́ма, зна́менꙋетъ и҆́мъ панагїа́ръ крестови́днѡ, глаго́лѧ, <red>В</red>мѣ́стѡ, <red>В</red>ели́ко и҆́мѧ ст҃ы́ѧ трⷪ҇цы: <red>Х</red>рⷭ҇то́съ воскр҃се: є҆ди́ножды. <red>Н</red>а́мъ ѿвѣща́ющымъ: <red>В</red>ои́стиннꙋ воскр҃се. <red>Т</red>а́же надносѧ̀ ча́сть над̾ ѡ҆́бразъ бцⷣы, глаго́летъ: <red>П</red>рест҃а́ѧ бцⷣе помога́й на́мъ. <red>М</red>ы́ же, <red>Т</red>оѧ̀ мл҃твами хрⷭ҇тѐ бж҃е: <red>И҆</red> глаго́лемъ: <red>Б</red>л҃жи́мъ тѧ̀ всѝ ро́ди: <red>И҆</red> і҆рмо́съ ѳ҃ пѣ́сни: <red>С</red>вѣти́сѧ, свѣти́сѧ: съ тропарѝ ѻ҆бѣ́ма є҆ѧ̀. <red>И҆</red> па́ки: <red>С</red>вѣти́сѧ, свѣти́сѧ: <red>Т</red>а́же глаго́летъ настоѧ́тель, <red>А҆́</red>ще же нѣ́сть, глаго́летъ і҆ере́й: <red>В</red>ъ премнѡ́гїѧ мольбы̀ пребл҃гослове́нныѧ влⷣчцы: <red>М</red>ы́ же рече́мъ: <red>Т</red>оѧ̀ мл҃твами: <red>І҆</red>ере́й же, <red>М</red>лⷭ҇тивъ и҆ ще́дръ гдⷭ҇ь: <red>М</red>ы́ же, <red>Х</red>рⷭ҇то́съ воскр҃се: <red>три́жды</red>. <red>Т</red>рист҃о́е. по <red>Ѻ҆́</red>ч҃е на́шъ: ѵ҆пакоѝ: <red>П</red>редвари́вшыѧ ѹ҆́тро: <red>С</red>ла́ва, и҆ ны́нѣ: <red>А҆́</red>ще и҆ во гро́бъ: <red>Г</red>дⷭ҇и поми́лꙋй, <red>три́жды</red>. <red>Б</red>л҃гослове́нъ бг҃ъ, ми́лꙋѧй и҆ пита́ѧй на́съ ѿ свои́хъ бога́тыхъ дарѡ́въ: <red>М</red>ы́ же рече́мъ: <red>А҆</red>ми́нь. <red>И҆</red> проще́нїе ѻ҆бы́чное. <red>С</red>и́це же твори́мъ и҆ до ѿда́нїѧ пра́здника па́схи.
